Je moet zelf sterk genoeg staan om je tegenover anderen mildheid te kunnen veroorloven.
Ik blijf geloven in een betere wereld zonder wereldverbeteraars.
De mensenrechten uithollen om de tegenstanders van mensenrechten te bestrijden: een verleiding van onze tijd.
Vroeger waren mensen blij als het mooi weer was. Vandaag klagen ze over de opwarming van de aarde.
Hoe diverser de meningen die aan bod mogen komen, hoe sterker de democratische rechtsstaat.
Ras, geslacht en godsdienst worden stilaan belangrijker dan bekwaamheid. Gelijkheidsbeginsel steeds meer onder druk.
Wie meedogenloos is voor anderen, overschat zijn eigen deugdzaamheid.
Als iedereen je ongelijk geeft, ben je misschien gewoon origineel.
Gelijkheid is helaas wel vaker oude ongelijkheid door nieuwe vervangen.
Mooi dat studenten voor de 'man' zorgen in debat over grensoverschrijdend gedrag. Maar op de website van de KU Leuven staat het niet.
Groot debat aan de KU Leuven over grensoverschrijdend gedrag. Met enkel vrouwen in het panel.
Wie andersdenkenden misprijst, wantrouwt terecht zijn eigen gedachten.
Ik kan Aron Berger maar één ding aanraden. Blijf uzelf, ook al vraagt de politiek iets anders.
Sinds de samenleving ‘superdivers’ is, liggen verschillende meningen moeilijker.
"Kris Peeters laat ultra-orthodoxe jood niet meteen vallen, maar hij moet vrouwen een hand geven." Hij laat hem dus wel vallen.
"Waarom u best een voorbeeld neemt aan Barbara Bush." Vroeger stonden vraag en antwoord in de Mechelse catechismus. Vandaag in De Standaard.
Toen de kerk machtig was, waren er veel te veel dogma's. Nu zijn er nog meer.
Als je een onderwerp voor polarisatie zoekt, moet je het gewoon over integratie hebben.
Mensen met lange tenen geef je toch gewoon gelijk, ook al is dat eigenlijk beledigend.
Is artistieke vrijheid ruimer dan 'gewone' vrijheid van meningsuiting? Alvast niet wanneer je je eigen mening kunst noemt.
"Geniet van het nu, er is niet meer dan dat." Misschien is het nu op zijn mooist als het tegelijk ook herinnering en toekomst is.
Niet door naar moraalridders te luisteren maar door naar de wereld te kijken verander je soms van mening.
De bloei van de forsythia is bijna voorbij. Heimwee in de lente.
Een wereldburger is een westerse stedeling die liever fietst dan met de auto rijdt.
Nepaccounts van Dotan weerspiegelen de tijdgeest. Wat anderen over ons denken is belangrijker dan wie we zijn.
"Zelfs één glaasje alcohol is ongezond." Laten we het glas heffen op deze fantastische bevinding.
ACV wil staken op een brugdag. Je moet al eens iets voor je idealen over hebben.
"Dicht bij elkaar wonen is goed voor sociale cohesie." Sociale cohesie, een eufemisme voor burenruzies?
Volgens het Instituut voor Duurzame Ontwikkeling wonen 70% van de Belgen te ruim. Mensen efficiënter ophokken dan maar?
Leve AS Roma. De ongeziene kracht van de eeuwige stad.
2-0 voor Roma. Misschien is de wereld nog niet verloren.
Emmanuel Macron voelt zich katholiek. Oei! Gevaar! Terwijl Zuckerberg juist met een paar holle clichés de wereld ging redden.
Het is niet honderd procent zeker dat vrouwen verstandiger zijn dan mannen. Maar in onze tijd is het wel verstandiger een vrouw te zijn.
Bekommerd om de hele wereld. Jammer alleen van die vervelende buurman.
Mark Zuckerberg slaat mea culpa. Blijft hij heel graag doen zolang het geld oplevert. Dat heet dan authenticiteit.
Soms zijn mensen zo om het klimaat bekommerd dat ze de wereld rondvliegen om anderen aan te zetten spaarzaam met energie om te gaan.
Dat ook maar iemand de waarheid in pacht heeft, is fake news.
"Groen: helft lijsttrekkers in 2019 moet een vrouw zijn." Eigenlijk zou je bij verkiezingen gewoon moeten kunnen kiezen.
Verfijnde methodes om geluk te meten. Je zou van minder somber worden.
Lente. Het gevoel dat het verleden geen last is, de toekomst een plezier.
We moeten ons over van alles en nog wat ‘schuldig’ voelen. Waarom eigenlijk?
Ooit zegt iemand, helaas: "Gescheiden bussen voor mannen en vrouwen zijn eigenlijk maar een detail. En het is veiliger."
"Partij Islam wil honderd procent islamitische staat zonder te raken aan de Belgische grondwet." Maar die wordt dan wel een vodje papier.
Wie boos reageert op een belediging, betuigt wie ze uitte te veel eer.
Als iedereen begint te denken zoals u, bent uzelf met denken gestopt.
Als u anders denkt dan de culturele en maatschappelijke mainstream, hebt u een grote achterstand goed te maken. Hopelijk blijft dat zo.
"We moeten ons aanpassen aan nieuwe tijden." Een eufemisme voor nieuwe leiders.
Mark Zuckerberg wil mensen gelukkig maken en fake news bestrijden. Terwijl het volstaat dat hij gewoon onze privacy respecteert.
"Mensen moeten leren duurzaam samenleven." Hopelijk mogen we ook af en toe eens alleen zijn.
Toppunt van voorspelbaarheid: harde kritiek leveren op Donald Trump en doen alsof dat origineel is.
"Duurzaam samenleven wordt verplichte leerstof." Mag wie gewetensbezwaren heeft ook een andere ideologie kiezen?
Na de Tweede Wereldoorlog tot enkele jaren geleden hadden we uitzonderlijk veel vrijheid. Laten we haar niet stap voor stap zomaar opgeven.
Hoe zou een prachtig dorp als Maarkedal zich een dag na de Ronde voelen?
"Erdogan noemt Netanyahu een terrorist." Goed dat er nog echte democraten zijn die de rechtsstaat met hart en ziel verdedigen.
Soms gebeurt er helemaal niets. Dat zijn momenten om te koesteren.
Wie zich slimmer voelt dan de rest van de mensheid heeft wellicht te weinig nagedacht.
Pasen. Het geloof dat de dood niet het laatste woord heeft. Een gedachte die weerstand oproept maar ook bevrijding brengt.
We leven in een ontzettend snel evoluerende kennismaatschappij. Maar de dt-regel wordt stilaan te moeilijk.
"Prins Laurent stort zijn hart uit." Vreselijk en vernederend dat hij niet anders kan dan dat publiek te doen.
Vreemd hoe velen zich ‘de hel’ voorstellen zoals op de schilderijen van Jeroen Bosch, met opvallend veel bisschoppen en mooie vrouwen erin.
Mei 68. Van ‘het is verboden te verbieden’ is enkel ‘het is verboden’ overgebleven.
Nadenken over Verrijzenis. Religie kan ook de geest scherpen.
Geestelijke mobiliteit. Een grote 'maatschappelijke uitdaging'.
De samenleving als een nooit eindigende strijd tussen vrouwen en mannen. Eerlijk gezegd: hoe saai.
"De verbeelding aan de macht." Woorden waarvan machthebbers houden. Zolang ze woorden blijven.
Interne nota's lekken, laat vooral de zwakheid van veel interne nota's zien. En de onbetrouwbaarheid van wie ze lekte.
"Zonder betonstop wordt het zandzakjes slepen." Een titel die klinkt als een bevel, typisch voor onze ongenuanceerde tijden.
"Herrijzenis PS begint in Brussel." Nu nog de herrijzenis van Brussel.
Europa heeft minder problemen met dictators die macht hebben dan met verkozen politici die enkel kunnen bogen op de stemmen van hun volk.
"Puigdemont opgepakt in Duitsland." Dat zal hem leren verkiezingen te winnen.
Eigenlijk vind ik de zomertijd prachtig. Maar wellicht vergeet ik mij zorgen te maken over allerlei belangrijke dingen.
Elke dag duiken nieuwe beroemdheden op waar ik nooit eerder van hoorde. Dat stelt gerust. Je hoeft niet veel te weten om te overleven.
Zoals mensen soms doden wie ze eens liefhadden, bestrijden ze het hardst wie het sterkst op hen lijkt.
Minder mensen dan vroeger geloven in God, meer willen zelf het Laatste Oordeel vellen.
"De dader was een strijder voor het kalifaat." Vreemde manier om over een drugsdealer uit Carcassonne te spreken.
Goed dat Brugse politie beelden verspreidt van provocerende Cerclesupporters. Maar hoe lelijk, ook letterlijk, zijn mensen die zich zo gedragen.
Mensen zijn niet tegen het 'algemeen belang', maar ze willen er als individu niet in verdwijnen.
Het verschil tussen vrijheid en gelijkheid is dat wie vrij is zelf de verkeerde beslissing mag nemen.
De vrijheid van meningsuiting zal altijd blijven bestaan voor wie de juiste mening verkondigt.
"Ik nodig u uit om terughoudendheid aan de dag te leggen" betekent eigenlijk: "Zwijg."
Mogen we weldra een fusie tussen het Belgisch leger, de sp.a en De Standaard verwachten? Nu al delen ze hun informatie.
Psalmen. Poëzie die niet bang is om soms fout ze zijn. De prijs voor diepgang.
Ernst is humor die niet aanslaat.
Academici die hun eigen moedertaal minder goed beheersen, geven best lezingen in het Engels. Dan is het altijd goed.
Een kantoorgebouw voor de dag aanvangt. De laatste schoonmaakster verdwijnt. Het leven begint met een schone lei.
Als je ergste vijand je prijst, rest enkel heimwee naar de tijd toen hij zijn wreedheid beter verborg.
Wat ik in 'Gutmenschen' waardeer, is dat ze beenhard kunnen zijn voor hun tegenstanders. Ze zijn dus ook gewoon maar mensen.
Het is veiliger met een ernstig gezicht te liegen dan met humor de waarheid te vertellen.
Veroordeel niemand. Lukt dat niet, doe het dan vriendelijk.
"Groepsverkrachting? Fel tegenpruttelen deden ze niet." Een vreemde definitie van toestemming.
Gevechtsvliegtuigen gebruiken om oppositie te voeren. Het heeft wel wat.
Eens zullen we moeten leven op een 'wetenschappelijk verantwoorde' manier. Dan zullen we officieel gelukkig zijn, ook al zijn we het niet.
"De maskers vallen af." Hoe vaak horen we dat niet? Onder de maskers zitten nieuwe maskers, achter het laatste masker schuilt het niets.
Prachtig, mensen die de kunst van de morele verontwaardiging beheersen. Toch ontroert stille, concrete inzet mij altijd meer.
Met het begrip 'kwaliteitskrant' wordt eigenlijk bedoeld 'elitekrant', alleen is er wat mis met dat woord.
"Eerlijk vlees." Zou het ook eetbaar zijn?
Ook over Duitse kerkfinanciering zit Loobuyck fout. Kirchensteuer is, anders dan Italiaanse keuzesysteem, gebaseerd op lidmaatschap. Facts!
Pijnlijk hoe Patrick Loobuyck in 'De zevende dag' katholieke bedienaren van de eredienst reduceert tot priesters. Gewoon onjuist.
Een bevlogen tekst die alle burgers van dit land met elkaar wil 'verbinden', daar komt gegarandeerd ruzie van.
Verplichte kinderopvang, verplicht naar de kleuterschool. Alsof alle kinderen eigenlijk van de Staat zijn. Leve de vrijheid!
Richard Dawkins, 'de slimste mens ter wereld' wil vlees eten vervaardigd uit menselijke stamcellen. Goed dat mijn slager zo 'slim' niet is.
"We hebben nog een vrouw en een bejaarde nodig voor ons panel." "Waarover gaat het debat?" "Dat bepalen we als we ze gevonden hebben."
Vriendelijkheid is de 'vaardigheid' van de toekomst.
CD&V moet christelijke wortels koesteren, niet wegmoffelen. In het midden staan heeft enkel zin als je zelf goed weet waarom.
Wie iemand anders laat vallen voor een hoger doel, bedoelt daarmee doorgaans zichzelf.
Je kunt altijd een preambule bij de grondwet voegen. Gelukkig staat het iedere burger vrij het met de inhoud ervan volledig oneens te zijn.
De positieve naam voor een nieuw taboe is: niet meer van deze tijd.
Een man moet durven te huilen. Daarom heb ik altijd stiekem een ui op zak.
"Elke leerkracht heeft het zwaar, zegt minister." Zou wie gewoon elke dag van zijn baan geniet een minder goede leerkracht zijn?
Misschien word ik oud, maar soms is nadenken over het leven fijner dan doen alsof alles leuk en geweldig is.
"Ook met deze paus blijft de kerk een conservatief instituut." Inderdaad, heel erg: tegen de dictatuur van het geld en voor barmhartigheid.
"Je bent mijn gelijke", zei hij, op zo'n manier dat ze bang van hem werd.
Ronkende preambules bij grondwetten. Besmet rechtsregels niet met overbodige ideologie.
"Advocaat verdient dubbel zoveel als vrouwelijke collega." Gelijk loon voor alle zelfstandigen en vrije beroepen een nieuw strijdpunt?
Wetenschapsfraude. Het is wachten op gemediatiseerde schandalen aan Amerikaanse topuniversiteiten. Daarna volgt Europa: We Too.
Wie wil scoren ten koste van anderen, geeft toe dat hij uit zichzelf tekortschiet.
Oud worden is: denken dat je wijzer bent geworden.
Een goede reputatie hebben is belangrijker dan het goede doen. Zeker vandaag. Maar ook 2000 jaar geleden.
Het talent hebben op iemand dodelijk te beledigen. En het toch niet doen. Zo'n mensen zijn er te weinig.
"Na het verdwijnen van de kerk heeft de jeugd geen helder kompas meer." Aldus De Standaard. Hopelijk weet de paus zelf al dat hij werkeloos is.
Prachtig om gisteren in Leuven voor heel veel jongeren te mogen spreken over 'Geloven vandaag". Tegen de tijdgeest in, maar die maken we zelf.
"We vinden onze waarden erg belangrijk." Een multinational die geld wil verdienen, begint ongeveer zo.
Ontraad uw kinderen om later witte mannen van middelbare leeftijd te worden. Heel foute mensen.
"Schuldig verzuim." Een term uit het strafrecht die mensen bij het geringste meningsverschil naar het hoofd krijgen geslingerd.
Ik hou wel van saaie, in schraal Engels geschreven wetenschappelijke artikelen. Zolang anderen ze schrijven en anderen ze lezen.
Een 'vrouwonvriendelijke' rapper is voor de voetbalbond geen probleem wanneer enkel vrouwen en politici protesteren. Maar sponsors? Oei!
Liever een bescheiden helpende hand dan een hoogdravend betoog over hoe het verder met de wereld moet.
"Beloon bedrijven die het ethisch goed doen." Met ethiek valt weldra veel geld te verdienen.
Als humor niet langer mag, blijft er nog altijd cynisme, vaak ook ernst genoemd.
"Eerste veroordeling wegens seksisme een feit." Smaad tegenover politieagente. Veroordeling was ook zonder de nieuwe wet perfect mogelijk.
Iedereen denkt wat hij wil, zolang hij maar geen afwijkende gedachten heeft.
De mening van de meerderheid is enkel waardevol als ook die van de minderheid wordt beschermd.
Raar toch dat sommige mensen de afschaffing van een (eerste) fundamenteel mensenrecht, de godsdienstvrijheid, als vooruitgang zien.
Met respect schrijven over gevoelens betekent ook: durven bekennen hoe ondiep ze vaak wel zijn.
"Bent u nog steeds katholiek?" Zoals: "Bent u nog steeds verkouden?" En dan de verbazing van wie zich genezen waant.
Hollywood als moreel kompas voor de rest van de wereld? Het lijkt wel het scenario van een B-film.
Hoogopgeleid. Het zelfvoldane van 'hoog' en het slaafse van 'opgeleid'. Een nare term verzonnen door hoogopgeleiden.
Het levert meer succes op heersende trends te volgen en te doen alsof je vernieuwend bent dan het werkelijk te zijn.
De laatste sneeuw. Je weet dat hij smelt, hij weet het nog niet. Natuurlijk mag je zo niet denken, maar je doet het toch.
Zonlicht op sneeuw. Sneeuwwit heeft vele tinten.
"Kernuitstap doet uitstoot met 71 procent stijgen." Ondertussen vindt de Vlaamse bouwmeester vrijstaande huizen bouwen crimineel.
Brexit. De kunst om heel lang te onderhandelen over een zelfgekozen neergang.
Een cijfer lijkt preciezer dan een woord. Maar het kan ook gewoon verkeerd zijn of een verzinsel.
Ooit was wetenschap een vrije en slimme manier om in het leven te staan. Vandaag gaat het om cijfers, inhoud is minder belangrijk.
"Huwelijken uit Blind Getrouwd zijn geldig." Terecht wellicht. Maar kerkelijke huwelijken zouden dat niet zijn wegens 'simulatie'.
Waarom gaat het telkens weer over 'sterke vrouwen' of 'straffe madammen'? Doodgewone dames zijn ook meer dan oké.
Donald Trump tegen de wapenlobby. Misschien hadden rechtse Amerikanen toch beter voor Hillary gestemd?
"We moeten vernieuwend zijn." Een heel oude gedachte.
Een 'neutrale' kijk op religie berust op machtsverhoudingen. De 'wetenschapper' die spreekt bepaalt wie de 'gelovige' is.
"Ik wil bescheiden blijven", zei hij. Maar hij bedoelde: "Ik durf niets te zeggen, te gevaarlijk."
Mensenrechten in China zijn minder belangrijk omdat economische belangen boven mensenrechten gaan. Ontluisterend.
Je bent eigenlijk heel vriendelijk, maar niemand merkt het. Dan is er Twitter.
Echte tolerantie doet altijd een beetje pijn. Anders is ze relativisme.
Je hoeft niet altijd te zeggen wat je denkt. Maar zeg nooit het tegendeel.
Stress. Daar moeten we tegen blijven. Zonder is het leven mooier.
Respect is een woord dat respect verdient. Helaas blijft het daar dikwijls bij.
Sterk dat De Afspraak beweert dat ik geen voorstander ben van sociale mix in onderwijs. Eigen programma niet bekeken?
Een echte liberaal verdedigt ook de vrijheid van zijn tegenstanders.
Mensen moeten kunnen kiezen hoe en waar ze wonen, welke school ze willen. Het is de hoogste tijd voor meer vrijheid en minder betutteling.
Een 'neutrale' mening is een gekleurde mening van iemand die zichzelf te ernstig neemt.
Bij het geringste meningsverschil spreken we over 'schuldig verzuim". Terwijl dat eigenlijk een ernstig misdrijf is.
Het is niet omdat iemand een belediging verdient dat je ze hem moet gunnen.
Ethiek eindigt waar ethici ze in regeltjes en procedures gieten.
Tijdens een 'neutrale' les levensbeschouwing legt een expert u uit wat u als christen eigenlijk gelooft, ook al gelooft u iets anders.
Elke dag stoot ik op dingen die nog niet verboden zijn. Wat een titanenwerk toch, die morele herijking.
Voorstanders van hoge erfbelasting geloven meer in de rechtvaardige staat dan in liefde voor familie en vrienden. Daarom zijn er ook tegenstanders.
Je kunt zeggen wat anderen graag willen horen en lof oogsten. Je kunt ook het tegendeel doen en op termijn gelukkiger worden.
Wat wij ook doen, lijden is altijd ongelijk verdeeld.
"Geen bloemenmeisjes en geen kussen meer in Vlaamse voorjaarswedstrijden." De ethische vooruitgang is onstuitbaar.
Hopelijk worden we niet verplicht windmolens overal in het landschap mooi te vinden omdat ze 'nuttig' zijn.
Eenzelfde vak levensbeschouwing voor iedereen. Volgende stap: eenzelfde levensbeschouwing voor iedereen. De tristesse van de pensée unique.
Sluipende evolutie: 'experts' die ons zeggen hoe we moeten leven. Terwijl het toch fijner is zelf te kiezen.
Eigenlijk zou de vraag moeten zijn: hoe doe ik het goede? Steeds vaker is ze: hoe lijkt het alsof ik het goede doe?
Mensenrechten zijn geen correctie op ons rechtssysteem. Ze zijn er de bekroning van. Daarom moeten ze juridisch worden geïnterpreteerd.
Het is nog wat vroeg om definitieve conclusies te trekken. Maar tot nu toe verliep de dag uitstekend.
Neem mensen hun dromen niet af. En zeg hen vooral niet dat ze van verkeerde dingen dromen.
Het liefdevolle antwoord op onzin is stilzwijgen.
Als je zelf niet het centrum van de wereld bent, wordt hij meteen veel groter.
Hij vroeg: "Mag ik eerlijk zijn?" Maar op een antwoord wachtte hij niet.
Voldoende tijd om te denken, te weinig om na te denken. Soms staat efficiëntie diepgang in de weg.
Midden de algemene opwinding schittert de leegte van de geest.
Burgemeester worden, mooi. Premier, nog beter. Consultant bij een Brusselse VZW, het summum.
Al die pleidooien tegen erfenissen in naam van de 'rechtvaardigheid'. Kinderen mogen blijkbaar enkel onze gebreken erven.
Radicale gelijkheid veronderstelt ook dat iedereen even deugdzaam is. Die achterstand haal ik nooit meer in.
Een regel die minder streng wordt. Wanneer mogen we dat nog eens meemaken?
Verplichte solidariteit houdt op termijn enkel stand wanneer mensen zich solidair voelen.
Prachtig morgenlicht heeft geen gelijk of ongelijk. Het is er gewoon.
"Eerlijk" en "rechtvaardig" blijven subjectieve begrippen. Ook als wetenschappers erover schrijven.
"Feel the passion." Enkel voor een bejaardenhuis is dat een aanvaardbare slogan.
Gelijke kansen bieden ruimte voor het verschil. Gelijkheid verplicht ons om te worden wie we niet willen zijn.
Rechtlijnige denkers ontsporen het vaakst.
"U wilt van het leven genieten", vertelt mij Plus Magazine. Integendeel, ik wil actief blijven op Twitter.
Verontwaardiging zonder inhoudelijke argumenten is het nieuwe populisme.
Mensenvrienden die niet van dieren houden. Misschien bestaan die wel, in theorie.
"Stockholm bant seksistische reclame uit straatbeeld." Wie vroeger streed tegen censuur, vindt haar nu bevrijdend.
De vrijheidslievende koe Hermien. Mocht ze mee mogen doen aan verkiezingen, ze zou veel stemmen halen.
De enig juiste mening is precies daarom doorgaans verkeerd.
De ideale wereld is een wereld zonder ideale mensen.
De eerste, schuchtere pogingen van de lente om door de koude heen te breken. Elk nieuw begin is ontroerend klein.
Mensenrechten zijn in de democratische rechtsstaat een juridisch begrip, geen filosofisch wapen om buiten het recht om gelijk te halen.
De belediging klinkt steeds vaker als een grap waarin enkel humor ontbreekt.
Het lijkt wel alsof sommigen betreuren dat er geen bewijzen zijn gevonden van folteringen in Sudan. Maar ik hoop dat ik me vergis.
Als je probeert aan te tonen dat je een beter mens bent dan je buurman, ben je dan een goed mens?
Hopelijk hoeft in een rechtsstaat niemand ooit te bewijzen dat hij iets niet heeft gedaan.
Eigenlijk zouden we geen dieren mogen eten. Maar hoe maken we dat onze kat wijs?
"Advocaat vraagt vrijspraak Abdeslam wegens procedurefouten." Hopelijk waren die er niet. Zou vertrouwen in rechtssysteem compleet ondermijnen.
'Radicale gelijkheid' betekent eigenlijk het eerste ten koste van het tweede.
Als het om kritiek op mensen en hun diepste gevoelens gaat, is mededogen belangrijker dan eerlijkheid.
Durf je gevoelens te verbergen.
"Vrouwen van alle partijen moeten elkaar steunen." Mannen hebben geluk. Zij hoeven geen mannen te steunen met wie zij het oneens zijn.
Spelregels voor humor. Nu nog spontaan leren lachen.
Het voordeel van ingewikkelde vormvereisten is dat je daardoor van nadenken over inhoud bent vrijgesteld.
Twitter als schandpaal. Wreedheid tegenover anderen verpulvert het eigen gelijk.
"Tijd voor Me Too in de museumzaal." Moralisten zeggen hoe het moet, kunstenaars dromen van wat zou kunnen zijn.
Als iemand over de grote wereldproblemen zegt 'wij zijn allemaal schuldig', rekent hij er doorgaans zichzelf niet bij.
Mannen moeten open over hun emoties leren praten, maar ze mogen natuurlijk geen foute dingen zeggen.
In het verwijt aan anderen schuilt vaak verdriet om eigen machteloosheid.
Oud-studenten die een kwarteeuw later optimisme aan humor paren. En kritisch blijven denken. Het leven gaat voorbij, is niet vergeefs.
De tijd brengt wat eens belangrijk leek tot zijn ware betekenis terug. Die is vaak ontroerend gering.
"We moeten onze plicht tegenover de planeet vervullen." En vervolgens nemen we het vliegtuig om dat overal ter wereld duidelijk te maken.
Kritisch denken en hoffelijkheid gaan best samen. Tenzij iemand geen ander argument heeft dan de persoonlijke aanval.
Vernieuwing komt zelden van vernieuwers, maar van mensen van wie je het niet verwacht.
"Voorstel nieuw academiejaar: zomervakantie vanaf half mei." Regels lijken belangrijker dan inhoud. Graag een bredere discussie hierover.
Wie de wereld ziet als een simpele strijd tussen goed en kwaad, leeft in een andere.
"Gelovige mensen zijn niet echt dommer dan atheïsten." Eigenlijk vind ik dat jammer. We verliezen hiermee een heerlijk excuus.
Veel dank aan Tante Terry. Een tijd van onschuld en eenvoud om met veel plezier aan terug te denken zonder heimwee te koesteren.
"Unia vraagt regering om werk te maken van 'positieve discriminatie'." Discriminatie is altijd: tegen iemand kiezen.
Hoeveel je om een mens geeft, blijkt niet uit de woorden waarmee je hem prijst maar uit de tijd die je hem schenkt.
Bij alles wat misloopt, zoeken we schuldigen om onze eigen onvolmaaktheid te verdoezelen.
De Grammy Awards. Van Bruno Mars had ik nog nooit gehoord. Gelukkig is er ook altijd iets over Me Too.
Vrijheid van meningsuiting betekent dat je niet hoeft te zeggen wat je denkt. Je mag ook het tegendeel zeggen. Of zwijgen.
Toptalent. Topkwaliteit. Toponderzoek. Topuniversiteit. Maar wel een schrale woordenschat.
De zondagsmis als vrijplaats. Rust en vrede. Misschien wel de enige plek waar niemand je zegt hoe je hoort te leven.
Aan iedereen die onze tijd graag vergelijkt met de jaren dertig: nog even geduld. Binnen twaalf jaar zijn we er weer.
Wie een tegenstander ervan wil overtuigen dat hij zich volkomen vergist, begint best met hem gedeeltelijk gelijk te geven.
Brugpensioen. De vernedering van overbodigheid in tijden van krapte op de arbeidsmarkt.
"Met vrouwen aan de macht gaat het beter." Zeker. Ongetwijfeld. Natuurlijk. Toch weet ik graag welke concrete vrouwen precies.
Hoe strenger de regels, hoe minder heiligen, hoe meer schijnheiligen.
"Willen we de klimaatdoelstellingen halen, eten we beter broodjes zonder tomaat." Helemaal niet meer eten, blijft als oplossing onderbelicht.
Wie zijn tijd vooruit is, krijgt pas later gelijk. Wie bestaande trends volgt, geldt vandaag als vernieuwend.
"Poëzie moet hipper worden." Misschien is het beter dat ze gewoon poëzie blijft.
Nederlandse televisie noemt 'blanken' voortaan 'wit'. Altijd? Ook als mensen zich daardoor, terecht of ten onrechte, gekwetst zouden voelen?
Een mens kan niet tegelijk 'wereldburger' zijn en minachting koesteren voor wie dat niet is.
Wie over zwakke argumenten beschikt, heeft de neiging ze telkens weer te herhalen tot niemand ze nog gelooft.
Vriendelijk blijven voor mensen die je niet sympathiek vindt of ideologisch bestrijdt. Steeds uitzonderlijker. Maar wel een teken van beschaving.
Polarisatie is zelden het gevolg van sterk verschillende meningen, maar van de manier waarop ze worden verwoord.
Alles en iedereen met Hitler vergelijken is een gevaarlijke banalisering van het mensonterende naziregime.
"ABVV stelt regering voor ultimatum: pensioenplannen intrekken of stakingen." Misschien kan het ABVV een minderheidsregering vormen.
Hulp aan migranten op doortocht naar UK leidt tot vele vragen: heeft het geweten van individuen voorrang op rechtsregels? Altijd? Soms? Nooit?
Door de almaar sterkere polarisatie, ook in de media, groeit migratie langzaam maar zeker uit tot verkiezingsthema nummer 1. Willen we dat echt?
"Vrouwen zijn het sterke geslacht." Dat kan ik alleen maar bevestigen. Of het nu waar is of niet.
"Actieve euthanasie." Een gruwelijk eufemisme, dat niets met euthanasie te maken heeft. Wel met moord, helaas.
"Spanje wil opnieuw Europees aanhoudingsbevel voor Puigdemont." Verliezers van verkiezingen passen niet in de gevangenis. Winnaars evenmin.
"Kat- en muisspel rond migranten in Brussel." Is een 'spel' rond migranten wel een goed idee?
Een maand zonder haat. Klinkt misschien goed. Maar kan banen kosten.
Door mensen te minachten overtuig je hen enkel van hun eigen gelijk, ook al hebben ze ongelijk.
Als een probleem heel moeilijk lijkt, is er doorgaans niet genoeg over nagedacht.
De absolute stilte van een zondagmorgen. De afwezigheid van elk gemis.
Hoe komt het toch dat vooral mensen zonder zin voor humor de behoefte voelen om de wereld te verbeteren?
Het leven is te kort om altijd weer ruzie te maken en te lang om rancuneus te blijven.
Plotseling schijn de zon. Wat nu? Hoe wapenen we ons tegen deze onverwachte klimaatverandering?
Soms lijkt het alsof politici met 'zuivere handen' meer met hun eigen zuivere handen bezig zijn dan met politiek.
Wie is 'progressief'? Vroeger: wie voor meer vrijheid opkwam. Vandaag: wie ze wil beperken.
Experts die haarfijn kunnen uitleggen wat politici hadden moeten doen. Zo zijn er veel. Stilaan meer dan politici.
Je moet al veel hebben meegemaakt of een ongelukkige jeugd hebben gehad om vandaag uit vrije wil politicus te worden.
Telkens als mensen hun grote gelijk verkondigen, wordt het een beetje kleiner.
Bedenk hoe de wereld zal zijn als u gestorven bent. Veel zal blijven misgaan, precies zoals vandaag. Het ligt dus niet enkel aan u.
Respecteer je tegenstanders, ook als ze overwonnen lijken. Mensen kunnen leven met een nederlaag, niet met een vernedering.
Van astronomie ken ik niet veel. Van gastronomie nog minder. Ik dacht vroeger dat het om eten ging, maar het blijkt een kunstvorm te zijn.
Met woede overtuig je niemand. Een mens wil zo weinig mogelijk gelijken op wie hem misprijst.
Niet wat iemand zegt, maar wat hij doet, is wat hij ten diepste denkt.
Wie weet dat hij op deze wereld enkel een voorbijganger is, blijft niet te lang stilstaan bij zichzelf.
"'Ouderwets' onderwijs blijkt het beste. Laat de leraar weer echt lesgeven." Ware innovatie is te vinden waar vernieuwers ze niet zoeken.
Het mooie is dat een mens zich details herinnert, nooit het essentiële. Hoewel. Het essentiële schuilt in de details.
"Mensen zijn bang voor het onbekende", horen we wel vaker. Terwijl ze misschien juist de uitzichtloosheid van het bekende vrezen.
Als je sommige journalisten bezig hoort, zou je denken dat politiek een gemakkelijk vak is. Daarom zouden ze slechte politici zijn.
Je kunt moeilijk in diversiteit geloven en tegelijk vragen dat iedereen er hetzelfde over denkt.
Wat vandaag onbespreekbaar is, is morgen de gangbare mening. Maar ook andersom. Altijd blijft de vrijheid beperkt.
Ik zag hem jaren niet, hij is in de tachtig nu. Naast hem loopt zijn hond: "Goed dat ik hem heb. Anders zou ik het niet weten."
Schuchterheid op Twitter. Het verlangen niemand te kwetsen. Het besef van eigen eindigheid. Het hoeft niet. Maar het zou wel prachtig zijn.
Als aan een debat enkel mannen of enkel vrouwen deelnemen, is er geen diversiteit. Wel als er genderevenwicht is maar iedereen hetzelfde denkt?
Wie is het 'moedigst'? Oprah Winfrey die zegt wat iedereen hoort te zeggen? Of Catherine Deneuve die zegt wat niemand durft te zeggen?
Een moralist is iemand die er zelf niet heel gelukkig uitziet en wil dat iedereen wordt zoals hij.
Waarheid verandert, enkel twijfel is eeuwig.
Stoere uitspraken zijn woorden in de wind, terwijl schijnbaar onbelangrijke details ons jaren later diep blijven ontroeren.
De kracht van Patrick Modiano: de herinnering is echter dan de werkelijkheid ooit was.
Wie zich boos maakt over onzin bewijst die onverdiende eer.
"Erdogan wil onderzoeken of België islamofoob is." Mensenrechtenactivist?
Een lang betoog verhult vaak wat we in een korte zin niet durven te zeggen.
Vrijheid is misschien ouderwets. Maar zonder vrijheid geen waarheid.
Vandaag in de kranten: we mogen geen kinderen hebben, niet met de auto rijden, geen vlees eten, niet op het platteland wonen. Verder prettig weekend.
De paradox van de media. Iedereen heeft dezelfde, vaststaande mening over Donald Trump. En toch kan niemand over hem zwijgen.
"Erdogan wil in Europa minder vijanden en meer vrienden." Het is moeilijker vijandschap te veinzen dan vriendschap.
"Iran: VS zit achter de protesten." Alsof mensen in Iran niet zelf kunnen denken.
Als 'fake news' wordt verboden, zullen rechtbanken bepalen wat waarheid is. Een eeuwenoud filosofisch vraagstuk opgelost.
Vriendelijkheid is een bijzondere vorm van innovatie.
"Macron trekt ten strijde tegen fake news." Zou dat waar zijn?
Ware literatuur vervangt de wekelijkheid niet, maar vergroot ze.
Twitter blijft de heerlijke vrijplaats waar doorgaans vriendelijke mensen even uit de bocht kunnen gaan zonder dat iemand doodgaat.
Hoed u wanneer een stad 'bruisend' wordt genoemd. Doorgaans betekent dat enkel dat er weinig anders over te vertellen valt.
Velen lijken op federale verkiezingen aan te sturen. Toch niet vergeten dat er ook daarna een regering nodig is.
Juiste ideeën overleven enkel zolang ook foute mogen bestaan.
Het mooie van goede voornemens is dat je elk jaar dezelfde kan maken.
Het lot van de politicus. Hij moet niet enkel tegen kritiek kunnen. Maar er ook nog op antwoorden. En natuurlijk 'minzaam' blijven.
Stilaan wordt genuanceerd denken een gevaarlijke vorm van extremisme.
"Zweedse kerk wil toegankelijker worden en maakt Jezus onzijdig." Als ideologie haaks staat op geschiedenis, wordt zij gauw geschiedenis.
Woorden zijn daden. Ze kunnen verwonden, maar ook genezen.
Misschien hoeven we helemaal geen geweldige dingen te doen in het nieuwe jaar. Wat een opluchting.
Als ik mag kiezen tussen huisdieren en eindejaarsvuurwerk kies ik voor huisdieren. Die zijn er het hele jaar.
Verbeelding en verdieping. Dat wens ik iedereen toe. En misschien ook een beetje lankmoedigheid.
"Veiligheidszone voor vrouwen bij nieuwjaarsviering in Berlijn." Wat een nederlaag voor onze samenleving dat zoiets nodig is.
"Groen-voorzitter Almaci sluit coalitie met PVDA niet uit." Hoe iemand die voor mensenrechten opkomt toch met communisten wil regeren, is mij een raadsel.
Een analyse van het bloed zegt veel over de gezondheid van een mens. Een analyse van de humor over die van een samenleving.
"VRT mag erediensten blijven uitzenden." Dus ook het voetbal.
Leef in vrede met uzelf en help anderen vrede te vinden.
Vrijheid en schoonheid zijn niet te koop. Maar schoonheid moet je zien en vrijheid moet je nemen.
"Een maandloon voor vuurwerk." Terwijl een zonsondergang gratis is.
Iemand die je niet sympathiek vindt toch het beste toewensen: een mooie traditie die niet verloren mag gaan.
Iemand anders mening verdragen maakt je een gelukkiger mens.
Zalig Kerstmis, vooral aan wie helemaal alleen is. Of zich helemaal alleen voelt tussen andere mensen.
Wie een tegenstander als een vijand beschouwt, verzwakt zijn eigen argumentatie.
Als je de problemen niet ziet, is dat misschien omdat ze er niet zijn.
Mannen tegen vrouwen, en andersom. Mannen interesseren mij niet. Vrouwen evenmin. Concrete mensen, die wel.
Wie tegen vrijheid is, zegt: "Ik ben voor vrijheid, maar...".
Ideologieën kiezen voor een ideale wereld. Individuen maken de wereld leefbaar.
Oprechtheid moet. Daarom is het zo moeilijk oprecht te blijven.
Telkens als ik Season's Greetings krijg, heb ik heimwee naar Kerstmis.
Velen beroepen zich op hun goedheid en morele principes. Daarover maken ze genadeloos ruzie.
Als er al waarheid bestaat, gaat ze schuil in een onopvallende bijzin of een verloren woord.
Hoe kan het toch dat vooraleer Twitter bestond er ook al grote denkers waren?
Neemt Marc Coucke straks in blessuretijd ook de Wetstraat over?
Kerstwensen in het Engels. Onder Vlamingen. Terwijl sommigen toch behoorlijk Nederlands spreken.
Verontwaardiging vervangt het argument, zoals het principe de zelfstandige gedachte.
Er wordt nergens meer bevestigend geknikt dan tijdens uiteenzettingen waar niemand wat van begrijpt.
Sommige wereldverbeteraars zijn onvriendelijk, terwijl je de wereld nauwelijks kunt verbeteren, tenzij met vriendelijkheid.
Helemaal paraat voor veel verontwaardiging. Nu nog een onderwerp vinden.
Vlaamse hogescholen willen 'universities of applied sciences' worden. En de universiteiten? Worden zij dan hogescholen?
Vroeger was een verbod een beperking van de vrijheid. Vandaag is het een 'sterk signaal'.
Je kunt lachend de waarheid vertellen, zoals je ook op moralistische wijze kunt liegen.
Als je helder nadenkt, en vervolgens je mening zegt, hoef je je nooit te schamen, ook al sta je met je ideeën alleen.
Mensen komen gemakkelijker terug van goede voornemens dan van fouten die ze maakten.
"U hebt gelijk", zei ze. Maar gelukkig was ze niet zo slecht dat ze het nog meende ook.
Jean-Marie De Decker zegt nu wat, helaas, later nog velen zullen zeggen: "Ik zou nooit meer in de politiek gaan."
Hoe geringer de vrijheid om haar in vraag te stellen, hoe kleiner de waarheid wordt.
Wie vriendschap minder belangrijk vindt dan zijn eigen goede reputatie, verliest die terecht.
De schoonheid van een banale dag. Er gebeurt niets als je niet heel aandachtig kijkt.
Meerkeuzevragen zijn vaak wereldvreemd. Niet op elke vraag bestaat een antwoord, laat staan het juiste.
Reële gelijkheid kan enkel door zeer ongelijke behandeling.
"Eerste vrouw legt functie neer na beschuldiging seksuele intimidatie." De beschuldiging is de nieuwe waarheid.
We hebben behoefte aan meer problemen om experts de kans te geven ze op te lossen.
Koning Filip is het 'familiehoofd' van de koninklijke familie, lees ik. Maar wat is dat eigenlijk, een 'familiehoofd'. Kent u er nog meer?
Lance Armstrong eregast in de Ronde van Vlaanderen. Mooi experiment in een tijd waarin elke vorm van vergiffenis zwakheid heet te zijn.
Er zijn mensen die heel graag fantastisch worden gevonden. We moeten hen die vernedering gunnen.
Siegfried Bracke is zoals iedereen een mens met gebreken. Maar hem voortdurend bashen is vaak een sublimering van de eigen mediocriteit.
Kan het dat een deel van Samen in sommige districten van Antwerpen apart met N-VA wil besturen? Het andere deel apart met CD&V? Of andersom?
Soms lijkt het alsof het leven een langgerekt netwerkevent is. Zo blijft er geen tijd over voor echte gesprekken met mensen.
Als iedereen je gelijk geeft, heb je waarschijnlijk niets gezegd.
"Wilt u de waarheid kennen? " Wie daar 'ja' op zegt, wacht steevast een hoop onzin.
Is een pleidooi voor een efficiënter beleid in Brussel echt een 'Vlaamse eis'? Of kan het voor iedereen nuttig zijn?
Geen files. Zoeken naar verontschuldigingen omdat je op tijd bent.
Overal vind je mensen die waarschuwen voor de gevaren van de jaren dertig. De meesten zijn geboren na de jaren zestig.
Het verschil tussen ernst en humor is dat je enkel humor ernstig kan nemen.
Opiniestukken over begrijpend lezen in het onderwijs. Zelden haal ik het einde ervan.
"Uw mening is belangrijk." Dat betekent dat de beslissing al genomen is.
"Wie zonder zonde is werpe de eerste steen." Maar ook wie denkt zonder zonde te zijn, is niet verplicht hem te werpen.
Hoe komt het toch dat journalisten doorgaans heiligen zijn en politici bandieten?
Weinig is heerlijker dan op een zondagavond in stilte van je vrijheid van meningsuiting te genieten.
Zelfs wie de ideeën van wie succes heeft niet deelt, kan zich bij hem aansluiten om in zijn succes te delen.
Een God die door mensen kan worden beschreven en begrepen, is er geen.
Ik weet zeker wat ik niet wil worden als ik later groot ben: recensent van sterrenrestaurants.
Schuchtere sneeuw. Te weinig om het landschap wit te maken. Tussen weemoed en medelijden.
Intelligentie toon je enkel wanneer je niet slim genoeg bent om haar te verbergen.
Machthebbers zijn het gevaarlijkst wanneer zij sentimenteel worden.
Enkel wie bang is voor de toekomst voelt de behoefte onze tijd mooier voor te stellen dan hij is.
Samen met Khalid Benhaddou in CC De Grote Post Oostende, di 12/12 om 19u "Religie in de huidige samenleving"
Wie pleit voor meer regels en strengere straffen overschat zijn eigen volmaaktheid.
Als moed nodig is, is er altijd wel iemand die zegt: "We moeten voorzichtig zijn."
Vrijdagavond. Een uitgelezen moment voor onverantwoorde mildheid.
Academische vrijheid is er niet enkel voor wie nu gelijk heeft, maar ook voor wie het later zal hebben.
Ooit was het verboden te verbieden. Het enige verbod dat de jongste jaren opgeheven is.
"Tot gauw", zei hij, en hij zocht bevestiging in mijn ogen. We wisten allebei dat het de laatste keer was.
"Uefa sluit Brussel uit voor Euro 2020." We kunnen natuurlijk blijven zeggen dat Brussel desalniettemin een bruisende stad is.
Wie mee is met zijn tijd hinkt altijd een beetje achterop.
Het taboe was een tijdlang verboden. Maar nu heeft het weer een plaats in het hart van de samenleving.
Als iedereen even netjes en keurig is, en precies hetzelfde denkt, zijn mensenrechten overbodig. Makkelijk toch?
"Sven Gatz wil dat VRT stopt met religieuze uitzendingen." In het seculiere Frankrijk mogen ze wel. Angst voor de vrijheid in Vlaanderen?
Als het gaat over het magische woord 'talent', dan horen vriendelijkheid, geduld en zin voor humor daar zeker bij.
We kunnen enkel voor het goede kiezen als ook het kwade niet verboden is.
We gaan graag tegen de stroom in. Maar iedereen moet wel meedoen.
"Vlaamse scholieren presteren zwak in begrijpend lezen." Tijd om weer te beseffen dat taal geen instrument is maar een deel van ons leven.
Diversiteit begint bij het recht een individu te zijn.
"Bemin uw vijanden." Daarom is het belangrijk vriendelijke vijanden uit te kiezen.
"Nog altijd liever Latijn dan loodgieterij." Latijn helpt bij de loodgieterij van het leven.
Sommigen zien het verschil niet tussen kritisch denken en intolerantie voor andere gedachten.
Het onverwachte, fascinerende detail. Soms vind je het gewoon op een oude foto terug.
"Geen Brexit-akkoord bereikt." Niet gemakkelijk om pijn rechtvaardig te verdelen.
Het ideologische gelijk: wie niet denkt zoals ik, denkt helemaal niet.
Armoedig is het winterlicht dat de kamer binnenvalt. Buiten is ogenschijnlijk niets te zien, daar kun je lang naar kijken.
Vreemd toch dat mensen die beweren van de natuur te houden, vinden dat we dicht bij elkaar in de stad moeten wonen.
Het is beter de taboes van onze tijd te erkennen dan vol te houden dat er geen mogen zijn.
Wie worstelt met zichzelf kan altijd nog proberen de wereld te redden.
Praten over gevoelens brengt mensen dichter bij elkaar, op voorwaarde dat ze er ook af en toe kunnen over zwijgen.
Autoritaire denkers zijn doorgaans enkel het eerste.
"Je denkbeelden zijn oubollig", zei hij boos, terwijl hij krampachtig zocht naar een echt argument.
Wie helemaal van onze tijd wil zijn, gelooft in de middeleeuwse schandpaal.
Er zijn altijd weer mensen die precies weten hoe we onderwijs boeiender moeten maken. Jammer dat het zo saai is naar hen te luisteren.
België wil in Rusland wereldkampioen worden en loot in voorronde 'haalbare groep'. Is elke groep dan niet 'haalbaar' als je wil winnen?
Zou prins Laurent echt het grootste maatschappelijk probleem zijn waarmee onze samenleving worstelt?
"Erediensten uitzenden niet de taak van de overheid." Waarom eigenlijk niet? Ook voetbalwedstrijden mogen. En zelfs politieke debatten.
"Silvio Berlusconi heeft plotseling veel meer haar en geen rimpels meer." Ouderdomskwaaltjes worden steeds wreder.
Hoe hypocrieter de samenleving, hoe gevaarlijker humor wordt.
Je moet je open en kwetsbaar tonen, dat komt goed over. Ook al ben je het niet.
Vandaag doen mensen geen domme dingen meer. Ze maken enkel een 'inschattingsfout'.
Altijd denken mensen dat ze in een uitzonderlijke tijd leven. Gewoon omdat ze nooit een andere hebben meegemaakt.
Soms lijkt het alsof de Nederlandse taal te regionaal is voor het hoger onderwijs, en te vervreemdend voor het middelbaar.
Het is gemakkelijker te strijden voor een betere wereld dan vriendelijk te zijn voor een wat zeurderige buurman.
Het is verschrikkelijk te moeten samenleven met een volmaakt mens. Erger nog is het dat zelf te zijn.
"De Standaard haalt Puigdemont naar de Nacht van De Standaard." Teken van steun? Of gewoon een leuke commerciële attractie?
Morgen verschijnt "De Prinses en de geheimzinnige Bibberziekte", prachtig sprookjesboek van de Vlaamse Parkinson Liga.
"Anderstalige leerlingen mogen moedertaal spreken op school en soms in de klas." Hopelijk verloopt de integratie van wie Nederlands spreekt vlot.
"PS houdt vast aan het concept van de klassenstrijd." De politici tegen de burgers?
Zonder wereldverbeteraars zou de wereld een betere wereld zijn.
"Rellen en vernielingen in Brussel." Misschien kan pas wanneer de bodem is bereikt iets nieuws beginnen.
Als ik de krant lees, zou ik ontzettend somber moeten zijn. Maar het lukt mij niet. Leven is falen.
Vrijheid is heel goed weten wat anderen willen horen en toch zeggen wat je hart en je verstand je ingeven.
Vrijheid van meningsuiting betekent in onze tijd steeds vaker dat wie de juiste mening heeft die vrij mag uiten.
Het is eenzaam aan de top. Daarom feliciteren toplui zichzelf voor hun schitterende prestaties.
Heilige verontwaardiging is de beste strategie om een moeilijk gesprek niet te moeten voeren.
Een toppoliticus is iemand die erin slaagt aardig te worden gevonden zonder het te zijn.
Laat je nooit raken door kwetsende opmerkingen. Ze tonen enkel de onmacht van wie ze formuleert.
Wie slordig omspringt met taal, mist doorgaans ook verfijning in het denken.
Voetbal vandaag. Miljonairs kopen voor veel geld clubs om andere miljonairs een hoger loon te kunnen bieden.
Mijn oud-student Mark Spalding wordt bisschop van Nashville, Tennessee. Een kerkjurist met zin voor humor. Kan een keuze beter zijn?
Een powerpointpresentatie over innovatie, in een donkere zaal met plastic stoelen en buislampen aan het plafond. Wanhoop.
Subtiele schoonheid. Stille troost tussen heel veel onzin.
De waarheid is dat sommigen zo graag zouden willen dat ze bestond.
"We spelen mee in de culinaire wereldtop." Zou dat iets met eten te maken hebben?
"Tien films die u deze week niet mag missen." Er zit niets anders op dan deeltijds te gaan werken.
Liever een korte homilie dan een lange tweet.
Terwijl je zelf twijfelt, weten anderen perfect wat je denkt.
Brusselse burgemeester verwijst naar problemen in Antwerpen. Aandacht voor anderen is nobel, maar misschien toch eerst aan Brussel denken.
Eigenlijk zijn discussies over Zwarte Piet eerder iets voor de zomer, op een terras in Umbrië.
Soms lijkt het alsof zij het denken kunnen vervangen. Maar cijfers bieden geen garantie voor degelijk wetenschappelijk onderzoek.
Een tekst over strategisch organiseren, risico's en opportuniteiten. Dan liever een verslag van een korfbalwedstrijd.
Wat een miserie. Flex&Fast bij Brussels Airlines. En toch geen plaats voor je handbagage. Tja.
Onze tijd prijst verandering en vreest verdieping.
Schoonheid is in november vergankelijker en brozer, en daarom echter.
Wie denkt zoals iedereen oogst overal lof. Maar waarschijnlijk vergist hij zich.
Ooit komt er een verbod op een saai leven.
In stuurloze tijden worden belangrijke dingen onbelangrijk en onbelangrijke belangrijk.
Op een zonnig terras in Rome aarzelt God nooit om te bestaan.
Het vlugge oordeel is vaak gewoon een vooroordeel.
"Gelukkig weten we nu dat..." Misschien wisten we vroeger ook wel dingen die we nu vergeten zijn.
De woedeaanval is de slechtste verdediging.
De oplossing van de problemen in Brussel begint met ze te erkennen, lucide, zonder woede, zonder rancune, zonder misprijzen.
Het antwoord komt zelden na de vraag. Meestal verhindert het dat de vraag wordt gesteld.
"Opnieuw onrust in het centrum van Brussel." Of hoe een stad zorgvuldig, stap voor stap, haar eigen reputatie vernietigt.
"Priester die biechtgeheim niet wilde schenden moet voor rechter verschijnen." Alle steun voor een priester trouw aan zijn gegeven woord.
Robert Mugabe aan de kant geschoven. Een man van 93 die op de drempel van een prachtige carrière stond.
Expert in De Standaard: "Biechtgeheim is zwijgen in naam van God." Terwijl het om bescherming van mensen gaat, zoals bij elk beroepsgeheim.
Een goede manager is iemand met een vlekkeloze reputatie. Maar als hij zijn reputatie belangrijker vindt dan zijn bedrijf, is hij een slechte manager.
Soms krijg je een telefoon van iemand die graag eens rustig zou willen praten. Maar eigenlijk wil hij je gewoon onder druk zetten.
Als je religie wil uitroeien in naam van de wereldvrede, ben je dan een pacifist?
Overal lees ik hoe we moeten leven. Daarom blijf ik liever lezen.
Biechtgeheim. Mensen hebben mentale vrijplaatsen nodig in tijden waarin alles voor iedereen zichtbaar is.
Sterrenrestaurants, jazeker. Maar er is ook de verrassende kracht van een simpel spiegelei.
Het leven is vaak wachten op iets, en er gebeurt iets anders.
Op een koude zondagavond lezen in een heerlijk boek over Freddy Maertens. Voor het eerst in mijn leven zacht heimwee naar de jaren zeventig.
Niet dat ik iets tegen boeken heb, maar op de boekenbeurs ontmoet je aardige mensen.
Misschien is het leven hard. Maar dat is geen afdoende reden om het ook te zijn.
Kris Peeters vindt uitspraken van Mark Rutte over België 'onaanvaardbaar'. Liever Rajoy dan Rutte?
Vriendelijkheid in het dagelijkse leven, ook in gesprekken met minder leuke mensen. Daar is eigenlijk niets mis mee.
"Nooit meer oorlog." Ik ben al blij met minder oorlogen, en minder wrede.
Zolang er onvolmaakte mensen zijn, blijft het leven draaglijk.
Mannen tegen vrouwen, vrouwen tegen mannen. Hoe vermoeiend toch. Ieder individu is eerst en vooral een mens.
"De hypocrisie heeft afgedaan, dat is een grote vooruitgang." Het tegendeel is waar. Hoe strenger de moraal, hoe groter de hypocrisie.
"Juncker: 'Nationalisme is een vergif.'" Ik ben zelf geen nationalist. Maar machthebbers moeten mensen verenigen, niet misprijzen.
Mensen die altijd iedereen de volle waarheid vertellen, zijn helden met wie niet te leven valt.
Als je iemand verwijt dat hij te negatief is, ben je dan positief?
Soms zijn mensen kwaad omdat je tijdens een gesprek niet boos wordt.
"Waarom altijd over Catalonië spreken? Er is ook armoede." Het ene onderwerp wordt niet onbelangrijk omdat het andere belangrijk is.
Hoe meer iemand zich voor anderen inzet, hoe vanzelfsprekender hij zijn eigen inzet vindt.
Kortere tweets, meer leesgenot.
Een burn-out dreigt wanneer je je vijanden niet meer leuk vindt.
Heerlijk toch, weer een volledige woensdag bezig mogen zijn met de wereld niet te verbeteren.
Elke dag staat in de krant hoe we moeten leven: gezond, milieubewust, in de stad, heel gelukkig. Terwijl ook vrijheid wel wat heeft.
Harde tijden voor wie van illegaal of onethisch gedrag wordt beschuldigd. Elke beschuldiging is een veroordeling.
Collaborateurs. Alsof ze enkel vroeger bestonden. Alsof ze eruitzien als collaborateurs.
Vrieskou. De wereld wordt kleiner. De ochtend aarzelt. De muziek staat te hard.
Politici mogen zich 'terughoudend' opstellen. Maar niet als het over mensenrechten gaat. Die verdedig je altijd, ook als dat lastig is.
Als politici spreken over een 'hoger belang' bedoelen ze daar doorgaans zichzelf mee.
Compromissen kunnen sluiten is belangrijk. Maar soms blijkt een schijnbaar compromis een doodgewone toegeving te zijn.
Verengelsing hoger onderwijs. Vlaamse universiteitsbestuurders hollen een trend achterna die in Nederland over zijn hoogtepunt heen is.
We zijn voorbijgangers op deze aarde. Macht vervliegt, geweld is zinloos. Schoonheid is er enkel voor wie ze wil zien.
Intimidatie kan brutaal zijn of subtiel. Maar meestal werkt ze, helaas.
Een mensenrechtenconventie is geen vodje papier. Politieke gevangenen in de Europese Unie zijn onaanvaardbaar.
Politici die zichzelf zien als het alternatief voor de chaos, zijn er doorgaans de belichaming van.
Mensenrechten moet je niet verdienen. Ze gelden ook voor wie ongelijk heeft, onaantrekkelijk is of ver staat van de macht.
"Wees voorzichtig, denk aan uw carrière." Die goede raad kreeg ik van iemand die daarna baron werd en ten slotte overleed.
"Aanhoudingsmandaat uitgevaardigd tegen Puigdemont." Weldra wordt duidelijk hoe moedig wij zijn als het om mensenrechten gaat.
Als iemand je uitscheldt, wacht dan ingetogen tot hij geen woorden meer vindt en alleen is met de stilte.
Internationaal aanhoudingsbevel voor Puigdemont. Vreemde prioriteiten in tijden van terreur.
De strenge normen van het hypocriete Victoriaanse tijdperk verbleken bij de moralistische eisen van onze preutse en humorloze tijd.
Spreken is zilver. Zwijgen is goud. Want daarover kun je blijven spreken.
Een slimme vrouw bladert door mijn boek, en plotseling ziet ze er minder verstandig uit. Even maar.
Twitteren op de boekenbeurs bij een boek met tweets. Terwijl het een prachtige dag is voor een boswandeling.
Schrijvers willen vaak te veel zeggen, hebben te weinig vertrouwen in de wijsheid van woorden.
Collaboratie begint waar de moed om de rechtsstaat te verdedigen eindigt.
Zeker, nuance is belangrijk. Maar je kunt ook heel genuanceerd pure onzin vertellen.
Puigdemont in Brussel. 'Lastig', 'politiek moeilijk', 'gevaarlijk voor België'. Terwijl hier enkel een zuiver juridische aanpak past.
Wie beweert altijd eerlijk te zijn, is een hypocriet. Wie beweert een hypocriet te zijn, is brutaal, maar wellicht eerlijk.
Disruptief denken. Iedereen doet het al. U toch ook?
Wie altijd voor de sterkste kiest, zal geprezen worden. Maar nooit gevreesd of ernstig genomen.
God bemint zijn vijanden. Daarom heeft hij er veel.
Machthebbers verdienen enig wantrouwen. Maar meer nog wie als bij toeval altijd voor hen kiezen.
Luidruchtige trouwstoeten. De verkeersdrempels van de toekomst.
Andere mensen dom noemen is niet verstandig.
Agressie is de mantel die onwaarheid omhult.
Vergeten schrijvers lezen. En de moeite proeven die ze deden om hun tijd te overleven.
"De wetenschap is eruit, gedraai aan de klok is nergens goed voor." Als je van de zomertijd houdt, ben je dan een vijand van de wetenschap?
Humor mag nog altijd. Zolang geen mens zich gekwetst voelt, de samenleving er rechtvaardiger door wordt en niemand lacht.
"Finse professor ontwikkelt een computer die wereldvrede moet brengen." Als dat maar goed afloopt. Zijn collega's zullen jaloers zijn.
Juristen houden niet altijd van regels, wel van recht.
"Madrid stelt Catalonië onder curatele." Er wordt vaak over neokolonialisme gesproken. Nu ook?
"De achttienjarige van de toekomst is creatief en innovatief." Hopelijk ook gewoon menselijk en vriendelijk.
Interessant. Dat zeggen we wanneer iets ons nauwelijks interesseert, maar we vriendelijk blijven.
Mensen willen altijd in iemand geloven, ook al geloven ze in niets.
Iemand die zijn eigen aanpak zakelijk noemt, zegt eigenlijk dat hij geen tegenspraak duldt.
Als iemand zegt dat er nog niet is beslist en het besluitvormingsproces pas begint, vraag hem dan gewoon wat hij besloten heeft.
Work-life balance. Erg vervelend voor mensen die dachten dat hun werk een deel van hun leven was.
Nederlands in het hoger onderwijs. Hoeven we ons niet voor te schamen. Niet enkel in het Engels kun je slimme dingen zeggen.
Debat over God met Etienne Vermeersch. Wie van ons drie bestaat niet? Dat wordt vanavond duidelijk in Waasmunster.
De krimpende vrijheid. Ooit kon wat daarvoor ondenkbaar was. Vandaag kan niet meer wat lange tijd heeft gekund.
In krant staan smalende stukken over die rare jaren tachtig. Wat zouden ze over dertig jaar van onze tijd vinden?
Als we toelaten wat is verboden en verbieden wat is toegelaten, is bijna alles toegelaten.
Soms lijkt het wel alsof jongeren worden klaargestoomd voor de arbeidsmarkt. Terwijl het in het onderwijs om hun hele leven hoort te gaan.
"Dit is je laatste kans", zei hij bars. En meteen wist ik dat er nog vele zouden volgen.
Ontwaken en vernemen wat fout is: seksistische reclame, zomeruur, dialect op de werkvloer. Voorbeeldige mensen blijven helaas toegelaten.
Bestrijd nooit een mening die de moeite niet waard is om bestreden te worden.
Humor is liefde. Als je iemand niet aardig vindt, veins dan ernst, prijs het verstand van je gesprekspartner en verlies zijn visitekaartje.
"Spoedoverleg bij minister Geens over Bende van Nijvel." De laatste feiten dateren van 1985 na Christus.
We beweren te strijden voor een betere wereld. Maar eigenlijk zijn we weer even moralistisch en onverdraagzaam als vijftig jaar geleden.
Wetenschappers zijn trots op cijfers. Maar dat stelt hen niet van denken vrij.
Heerlijk toch, op zondagochtend eerst een tekst van Etienne Vermeersch lezen, vervolgens ontbijten en daarna naar de mis gaan.
Een samenleving sluit zich als een schelp als steeds minder onderwerpen humor dulden.
Spaanse regering wil nieuwe verkiezingen in Catalonië. Waarom ook niet in België, waar Charles Michel premier Rajoy schoffeerde?
Nultolerantie voor alles, ook voor wat we nu nog niet weten dat iemand ooit zou kunnen doen.
Een zaterdagmorgen, ongeschonden. Straks lees ik wel in de krant waarom het in de wereld zo slecht gaat. Maar nu nog niet.
"Dawkins: het geloof is een systeem om mensen van prachtige inzichten af te houden." Vreemd, mensen die geloven dat geloof een systeem is.
Te veel leiders streven niet het goede na, maar enkel een goede reputatie.
Steeds meer onderwerpen zijn onbespreekbaar. Dan maar dapperheid veinzen bij het herhalen van wat iedereen al zegt.
Wie onze tijd uirzonderlijk vindt, weet zelden veel af van andere tijden.
"We racen allemaal tegen de klok." Dat hoor je dan op de radio terwijl je weggezakt in een fauteuil een koffie drinkt.
Carola Schouten vicepremier en minister van landbouw. Prachtige keuze. Mooie momenten met haar beleefd in De Tafel van Tijs.
Premier Rajoy probeert het Catalaanse conflict op te lossen door woedend te worden, de beste weg naar onoplosbaarheid.
Iemand die heel hard probeert je tegenstander te zijn, verdient warme appreciatie voor die inspanning.
Als we allemaal doen wat we moeten doen, blijft geen minuut meer over voor wat gewoon mag.
"We moeten leven met kosmisch besef." Dan toch liever met mijn trouwe huiskat.
Als we twijfelen aan ons maatschappelijk engagement, volstaat het vlug een onderwerp te zoeken om verontwaardigd over te zijn.
Waarom willen mensen toch altijd hun gezicht redden? Een blik in de spiegel volstaat om te zien dat het te laat is.
Vreemd hoe fanatiek sommigen tegen religie te keer gaan. In plaats van rustig te genieten van hun eigen ongeloof.
Sommige vragen zijn te vertrouwelijk voor een eerste gesprek en te banaal om naar een tweede te verlangen.
Hoe geringer de kennis ervan, hoe gemakkelijker het is ideeën te verwerpen.
Toen de kerk de plak zwaaide, mochten we enkel op vrijdag geen vlees eten en zondigden we niet wanneer we in de auto zaten. Vrijere tijden!
Geef altijd het antwoord dat je juist vindt, niet het juiste antwoord waarmee je scoort.
Vroeger waren politici het met hun tegenstanders gewoon oneens. Vandaag noemen ze hen gevaarlijk.
Hoe meer innerlijke rust iemand in zijn eigen leven heeft, hoe minder hij zich opwindt over ideeën van anderen.
Als ik moet kiezen tussen Madrid en Barcelona, kies ik niet, maar kies ik voor de zwakste.
"Vandaag was de warmste 15 oktober ooit." Hopelijk hebt u er gewoon van genoten, zonder sombere gedachten over klimaatverandering.
Rechters die aan politiek doen zijn even gevaarlijk als politici die recht spreken.
Genieten is vergeten, een elegante vlucht voor onze sterfelijkheid.
Vlijmscherp herfstlicht. Een laatste blik op elk blad van elke boom vooraleer de wereld weer donker wordt.
Veel kan ik verdragen. Allerlei vormen van wansmaak. Maar reclame op de radio, grappig bedoeld, in de meest gruwelijke dialecten, nee.
Een mens is verloren zonder overbodige kennis.
Het leven begint vandaag. Dankzij de traditie van altijd.
Reigers. Zwanen. Schapen. En prachtig rozig avondlicht hier in Leidschendam.
Netwerken. Dan is het toch fijner om gewoon met mensen te spreken.
Door je deugden als gebreken voor te stellen, zeg je tegelijk dat je er geen hebt.
De effectentaks is een taks die een effect beoogt. Nu blijkt dat sommigen hem ook echt willen heffen.
De werkelijkheid reduceren tot wetenschap is een aanfluiting van beide.
Blijf altijd vriendelijk. Ook al doet het je vijanden pijn.
"Laten we goede afspraken maken", zei hij. Maar het waren gewoon bevelen.
De tragiek van de file is dat mensen heel lang moeten aanschuiven om eindelijk aan te komen op een plek waar ze niet bijzonder graag zijn.
"We moeten dringend de rangen sluiten." Schijnbaar verzoenende woorden. Maar wel in militaire taal.
"Mensen hebben behoefte aan leiderschap", zei hij krachtig, en zijn blik verraadde dat hijzelf bereid was zich daarvoor op te offeren.
"Deze staking is maar een begin." Van iets heel moois?
In Brussel gaan bruggen dicht en brokkelen tunnels af. Een radicale keuze voor openbaar vervoer.
Stille "euthanasie" in bejaardenhuizen, op initiatief van familieleden, zonder formele toestemming van de patiënt. Een taboe van onze tijd.
Weinig is heerlijker dan werken op de bank. Waarmee ik de canapé bedoel.
Wij moeten allemaal onszelf zijn en allemaal open van geest. En wat als we moeten kiezen?
De Grote Levensvragen: "Is er iets dat ons overstijgt?" Dan denk je meteen aan vliegtuigen en vogels.
Wie beseft dat hij nederig is, is het niet langer.
De traditionele vraag in Vlaanderen: "Wanneer bent u van uw geloof gevallen?" Tja. God vergat mij mee te delen dat hij niet bestaat.
Denigrerend gedrag. Hoort onverschilligheid wanneer iemand probeert je te beledigen daar ook bij?
Als alle neuzen in dezelfde richting staan, wordt de blik enger en de werkelijkheid kleiner.
Elke dag wordt onze moraal een beetje strenger. Seminaries in geloofwaardige hypocrisie zijn de toekomst.
Ironie is niet hip. Je moet zeggen wat je denkt. Maar er is veel dat je niet mag denken. Dus moet je vaak liegen. Dan toch maar ironie.
"Mogen academici volop deelnemen aan het maatschappelijk debat?" Natuurlijk. Academici hebben evenveel rechten als andere burgers.
Soms vind ik het heimelijk fijn om op een rustige vrijdagmiddag een beetje te genieten van mijn vooroordelen.
Cynisme is een schelp waarin onze wanhoop schuilt.
Als je achttien bent, weet je alles. Pas later ervaar je het genot van afnemende kennis.
"Je moet je emoties tonen." Terwijl je er misschien geen hebt, of heel veel en ze graag verbergt. Een mens mag een beetje een raadsel zijn.
De kracht van een toespraak ligt in de kunst van het zwijgen, maar dan schitterend geformuleerd.
"Salah Abdeslam staat in België terecht voor schietpartij in Vorst." Hopelijk lukt het zonder procedurefouten. Kan in dit dossier echt niet.
Vanmorgen in Marcinelle. Soms kan een stad er zo bedroefd uitzien dat elke kritiek verstomt en je iets als tederheid voelt.
"Vlaanderen wil meer toezicht op godsdienstles." De tijd van de keizer-koster komt terug.
Innovatie vind je waar een beter woord gevonden wordt voor wat echt vernieuwend is.
De maakbare, gepolijste mens. Dan leef ik liever samen met een paar nukkige huisdieren.
Heel mooi colloquium over God in de Senaat. Hopelijk wordt hij niet afgeschaft, de Senaat dan. Want God kiest zelf wel.
Elke stap wordt voorgesteld als een stap vooruit, zeker in periodes van achteruitgang.
Wie wil tonen dat hij de macht heeft, is ze al grotendeels kwijt.
Een goede coach is een vakman. Even belangrijk zijn een minzame glimlach bij bergen kritiek en een forse opzeggingsclausule in het contract.
We draaien de klok niet terug. Academici horen gewoon thuis in het maatschappelijk debat. En ze halen er gelukkig niet altijd gelijk.
Concerten die je niet mag missen, boeken die je moet lezen, films die een must zijn. Gelukkig zijn tweets perfect overbodig.
Schrijven is meer dan verwoorden wat je denkt. Het is ook sluimerende gedachten wakker roepen.
Het is niet omdat je zeker bent van je gelijk, dat je andermans vrijheid om zich te vergissen mag beknotten.
Stilte is de lege plek waar moed eindigt en collaboratie begint.
Bij elke gewonde die valt, is de onafhankelijkheid van Catalonië minder een vergissing.
Er zijn altijd meer mensen die uitleggen waarom wat onvrijheid lijkt eigenlijk vrijheid is, dan mensen die de vrijheid echt verdedigen.
"Madrid 'annuleert' Catalaans referendum." Autoritaire leiders versterken niet hun autoriteit maar hun tegenstanders.
Top KU Leuven vraagt over energie geen "geïsoleerde verklaringen" af te leggen in de pers. Erg jammer. Zonder vrijheid geen waarheid.
Beste, gevolgd door een komma. Mails om niet te lezen. Hoe kun je iemands beste zijn, zonder dat je zelfs maar een naam hebt?
Mensen kiezen doorgaans de werkelijkheid uit waarmee ze kunnen leven.
Er zijn genuanceerde oneliners en ongenuanceerde uiteenzettingen. Soms.
Als ik een schrijver was, zou ik nu aan het werken zijn. Maar ik wil enkel schrijven.
Regeltjes belemmeren de vrijheid niet. Ze naleven wel.
Gemene mensen zijn voorspelbaar. Daarom zijn slimme mensen gevaarlijker, ook al zijn ze niet gemeen.
Als elke vorm van ongelijkheid moet verdwijnen, komen er dan quota voor verdriet?
"Weldra langere tweets?" Nu al is het soms moeilijk ze helemaal uit te lezen.
Een ernstig mens is voor sommigen nog altijd: iemand zonder zin voor humor. Terwijl gebrek aan humor gebrek aan ernst verbergt.
In een warme auto, op een rustige parkeerplaats voor het gebouw, de radio aan. Even begint de dag nog niet.
Receptie met politici. Niemand geeft iemand anders ongelijk, hoewel velen een belangrijk deel van hun leven besteedden aan het te hebben.
Als iemand plannen wil 'uitrollen' hoop ik in stilte op hobbels en kiezels die dat verhinderen.
Al die uitnodigingen voor 'events' met 'incredible speakers'. Dan liever een boswandeling.
Met mij gaat het beter dan ooit, zei hij, en hij keek weg, wat ik hem nooit had zien doen.
Een mooi academiejaar toegewenst aan alle studenten, met veel vrijheid en plezier in kritisch denken.
"Politie voorkomt massale vechtpartij tussen twee groepen in Borgerhout." Vroeger was het nog gewoon Antwerp tegen Beerschot.
"Du jamais vu." Dat horen we ongeveer elke dag. Het betekent gewoon dat iemand boos is.
"Spaanse politie neemt controle over Catalaanse politie over." Kortzichtig. Intimidatie leidt altijd tot averechtse reacties.
"Halve dag parkeren in Brugge voor 10 cent." Eindelijk een origineel idee, denk je dan. Maar helaas, een foutje in de software.
De schoonheid van de prille kinderjaren. Dagen die eindeloos zijn en verdriet dat overgaat.
Bij De Slegte trof ik boeken van mijn ergste vijanden aan. Daarvan schrok ik wat, want ik wist niet dat ze er geschreven hadden.
Mensen zijn minder goed dan zij denken, minder slecht dan zij vrezen.
Intimidatie als Vlaams streekproduct: "Ik meen het goed met u. Het is voor uw welzijn dat ik u waarschuw."
Soms hebben mensen al zo lang gelijk, dat ze niet anders meer kunnen dan gelijk hebben.
Catalonië. Intimidatie is van alle tijden. Soms werkt ze. Maar altijd is ze een voorbode van de nederlaag.
"Rijkste vrouw ter wereld overleden." Dat is uitzonderlijk. Meestal is het de oudste vrouw ter wereld die overlijdt.
Buiten Adolf Hitler zijn er weinig mensen die nooit met Adolf Hitler zijn vergeleken. Gebrek aan goede smaak. En gebrek aan fantasie.
Waarom willen mensen kortere files? Terwijl we behoefte hebben aan ankerpunten in ons bestaan.
"Meer Engels in Vlaams hoger onderwijs noodzakelijk." Wie Engels spreekt, maakt niet langer fouten in het Nederlands.
Diversiteit is de nieuwste vorm van uniformiteit.
Als je niet moedig genoeg bent om overal hetzelfde standpunt te verdedigen, heb je er geen.
"Hulpdiensten bekogeld met eieren na ontploffing in Borgerhout." Er is geen respect meer voor het werk van onze kippen.
Soms is een vergadering een absoluut rustpunt tussen twee momenten van rust.
Een voetbaltrainer is iemand die serieel ontslagen wordt en daarmee zijn brood verdient.
Gaandeweg groeit het besef dat traditie geen belemmering, maar een voorwaarde voor de toekomst is.
"Laat je niets wijsmaken", zei hij. En ik wantrouwde zijn woorden.
Diversiteit bestaat ook zonder dat je haar ziet. Mensen van eenzelfde geslacht, kleur of leeftijd kunnen heel verschillend denken.
Bemin uw vijanden. Maar erken dat ze uw vijanden zijn.
Solidariteit is iets anders dan liefde. Ook onaantrekkelijke mensen verdienen het niet vergeten te worden.
Weinig is mooier dan morgenlicht, terwijl je geen enkele poging onderneemt om gelukkig te zijn.
Het kan altijd beter. Met minder wereldverbeteraars bijvoorbeeld.
Antwerpen in september. Plassen langs de kaaien. Vlijmscherp avondlicht. Achteloze schoonheid.
Lezen is leven.
"Bijna nergens in Europa raken vacatures zo moeilijk ingevuld als in België." Elio Di Rupo heeft daar een oplossing voor: de vierdagenweek.
Je kunt enkel iets leren van iemand die zelf niet alles weet.
"Talent mag in onze samenleving niet verloren gaan." Je zou haast vergeten dat het om mensen gaat, niet om een te ontginnen grondstof.
Regen en file op de Brusselse ring. Twaalf graden. Herfst. En toch is het leven niet hopeloos.
Administratie in het onderwijs is er niet om over de werkelijkheid te berichten, maar om ze te vervangen.
Ik blijf maar aanbiedingen krijgen van Plus Magazine. Misschien toch tijd voor wat frissere tweets.
Perfectie is onvolmaakt. Ze mist de tegenstem.
Leiderschap is heel vaak: creatieve mensen met rust laten.
Een expert die geen intellectueel is, noemde men vroeger een vakidioot.
We houden van aaibare dieren. Zelden zijn we weken kapot wanneer een mug overlijdt.
Soms is er geen oplossing. En is dat de oplossing waar iedereen weer mee verder kan.
Wanneer geluk een vereiste is, is het geen geluk maar een vereiste.
Door altijd tegen vernieuwing te zijn, tonen wij onze veroudering.
"Hoger onderwijs verzet zich tegen master basisonderwijs." Erg jammer. Aanwezigheid masters in basisonderwijs kan scholen beter maken.
"Jongeren en politie weer slaags in Borgerhout." Die agenten toch. Er zijn geen normen en waarden meer.
Overbodige gedichten helpen om plotseling het essentiële te begrijpen, een ogenblik lang.
Gelukkig zijn in onze harde wereld is misschien onverantwoord. Maar soms is er niets aan te doen.
Maakbaar geluk. Om depressief van te worden.
Politici willen steeds vaker Mister Proper zijn. Terwijl er juist behoefte is aan mensen die hun handen vuil durven te maken.
Rationele mensen zijn vaak driftkikkers, omdat ze vinden dat wie een ander standpunt heeft zich per definitie vergist.
Op donkere dagen zie je beter de lichtpuntjes.
"Politieke correctheid is een mensenrecht." Het is een mensenrecht het daarmee oneens te zijn.
Duurzaamheid. Iedereen is voor, ook wie stiekem tegen is. Een beetje zoals het met God verging een eeuw geleden.
Afrekeningen in het milieu heb je in elk milieu.
Er staat soms te veel in de krant over te weinig verschillende onderwerpen.
Koken met passie. Dan toch liever met doodgewone ingrediënten.
Je hebt de rauwe leugen. Maar erger zijn de liegende woorden van de schone schijn.
Gemiste kansen kun je enkel betreuren als je ze ziet. Daarom hebben mensen doorgaans een positief zelfbeeld.
"In Vlaamse winkels is de blanke man koning." Klopt. Met dank aan mijn krantenwinkel.
Wie perfect weet hoe anderen moeten leven, heeft zelf niet geleefd.
Brussel is als een oude vrouw die mooi blijft om wie ze is geweest.
"Wat Francken en geestesverwanten doen is misdadig." Niet iedereen met wie je van mening verschilt hoeft een misdadiger te zijn.
"De uitdaging is groot." Wie dat zinnetje uitspreekt, zegt tegelijk dat een originele oplossing niet van hem zal komen.
De maakbare samenleving. Misschien wordt geluk wel een plicht.
Spreken, schrijven, argumenteren. En daar dan meerkeuzevragen over om iedereen 'neutraal' te evalueren.
Eerst ben je te jong. Dan ben je te oud. En toch is vandaag de juiste dag.
Een lange autorit zonder tijdsdruk. In de trein kun je lezen. In de auto denk je na.
Het opgeheven vingertje. Vroeger in de kerk. Vandaag in de krant.
Soms schrijf je bijna de waarheid, in een verloren bijzin van een stuk dat niemand leest.
"Religieuze symbolen staan het vertrouwen in de dienstverlening in de weg." Zou dat het probleem van de NMBS zijn? Religieuze symbolen?
"Experts willen beperking van vrije schoolkeuze om tot meer kansengelijkheid te komen." Alsof vrijheid en gelijke kansen niet samengaan.
Veel gevoeligheden wijzen maar zelden op diepe gevoelens.
Er zijn mensen die een gepolijst leven leiden en alles netjes voor elkaar hebben. Gelukkig zijn er ook andere.
"Post en spoorwegen willen staken op 10 oktober. Een mooie herfstdag om thuis te werken en van daaruit mails te versturen.
Gelijkheid is: mensen op gelijke wijze de kans geven om het verschil te maken.
De emancipatie eindigt waar het verschil verdwijnt.
Schrijven over feminisme. Natuurlijk is het fout wat ik erover schrijf. Misschien is het voor een man zelfs fout erover te schrijven.
Het leven is zo druk dat je niet meer aan werken toekomt.
Het gelijkheidsbeginsel verhindert gelukkig niet dat mensen heel hard van elkaar verschillen.
Het mooie van stilte is dat ze tot verdieping leidt, ook al verandert er niets.
"Ik geloof in mezelf." Alleen mensen die thuis geen spiegel hebben, zeggen zoiets.
"Een lange vakantie is negatief voor studievoortgang." Alsof je tijdens de vakantie niets kan leren.
Een eindterm voor het onderwijs: het voeren van een beschaafd, respectvol gesprek. Ook als het over onderwijs gaat.
Steeds vaker lezen we in kranten: "Onderzoek wijst uit dat..." Maar welk onderzoek precies? Is het betrouwbaar? Is het herhaalbaar?
"Ik wilde je juist opbellen", zegt iemand die al een hele tijd elk gesprek ontloopt.
Het leven is prachtig, zegt de man op het terras stoer. En je voelt hem twijfelen.
"Ouderen niet welkom in flatgebouw met leeftijdslimiet." Enkel mannen of enkel blanken mag niet, gelukkig. Enkel jongeren? Blijkbaar oké.
Je kunt veel, misschien wel alles vergeven. Maar je hoeft niet altijd te vergeten wat je vergeeft.
Iedereen vindt van zichzelf dat hij 'gezond verstand' heeft. Daarom blijft het erg zeldzaam.
De tijd heelt alle wonden? Soms is het andersom. De tijd rijt oude wonden open.
Waarom willen terroristen mensen doden in naam van God? Alsof God mensen met messen nodig heeft om God te kunnen zijn.
Tatoeages. Altijd vraag ik me af hoe ze er zullen uitzien binnen vijftig jaar in het bejaardenhuis.
"Privatisering van de NMBS?" Daarover Is een sereen gesprek in België niet mogelijk. Te veel privileges, te veel gespeelde verontwaardiging.
Wie zich niet geregeld ontregeld voelt, zit vast.
Het nadeel van het leerplan is dat het plan het leren in de weg staat.
Als anderen opleggen hoe je les moet geven, waarover, met welke handboeken en ideologische invalshoek, waarom zou je dan leraar worden?
Mensen die op hun oude dag volhouden dat ze nooit van mening zullen veranderen, dachten daar vroeger vaak anders over.
Iedereen denkt vandaag 'out of the box'. Terwijl we originele ideeën nodig hebben.
Leerplandoelstellingen en vakoverschrijdende eindtermen. Woorden om heel hard weg van te lopen.
"Elio Di Rupo pleit voor vierdaagse werkweek." Waarom geen driedaagse? Dat kun je toch ook beloven?
Examens met enkel meerkeuzevragen waarop het antwoord 'juist' of 'onjuist' is. In humane wetenschappen. De weg naar bloedeloos conformisme.
Mensen kunnen redelijk, maar ook te redelijk zijn. Zoals de man die met zijn ex en zijn nieuwe partner samen naar de cinema gaat.
Schrijven is de aandacht terugvinden die je onderweg in het leven verloor.
Hoe minder mensen weten hoe zelf te leven, hoe groter hun verontwaardiging over het leven van anderen.
Wie zijn vak niet beheerst, heeft zijn vakjargon om in te vluchten.
In een vergadering waar iedereen ernstig kijkt, mag je de grootste onzin verwachten.
Wij slagen erin van kleine problemen grote te maken, maar als het om leven en dood gaat, blijven we machteloos.
Terreur in Barcelona. De vreselijke gedachte dat het niet de eerste keer is, en niet de laatste.
Verontwaardiging is een gevoel. Maar ze kan ook een techniek zijn om een discussie te vermijden.
In het Victoriaanse tijdperk was er veel hypocrisie en weinig humor. Alles komt terug, alles verdwijnt ook weer.
"Toch nog teruggeroepen eieren gevonden in winkels." Eieren met een gebrek aan discipline.
Door de galmgaten zag ik het einde van de wereld. Maar dat is de horizon, zei de meester. Doch hij vergiste zich.
Relativisme is: het beter weten dan iedereen door alles even goed te vinden.
De tijden veranderen, denken we, omdat wijzelf veranderd zijn.
Er gebeuren in de wereld vreselijke dingen. Maar er is ook stil verdriet.
Creativiteit is: gaten vinden in het schijnbaar dichtgeslibde leven.
Mocht God niet bestaan, is dat zijn eigen wil.
Sommigen verlangen vurig naar eensgezindheid. Anderen niet. Met hen ben ik het eens.
Vernieuwing komt wanneer en van wie je het niet verwacht. Daarom is het vernieuwing.
Wie eigentijds wil zijn, volgt de trends van gisteren, vergeet vandaag te leven en kijkt niet naar morgen.
"Toeristenfobie is een zomertrend." Eindelijk een groep mensen waar iedereen zonder complexen boos op mag zijn.
"Mbappé volgt Neymar naar PSG." Clubliefde waarschijnlijk.
De cynicus is niet dood. Maar iets in hem is wel gestorven.
Zolang een mens kan kiezen voor de dood omdat hij zijn leven voltooid acht, is het niet voltooid. Dat wordt het pas wanneer hij sterft.
Vervreemding ontstaat wanneer efficiënt bestuur een ideologie wordt.
"Labour-leider Corbyn weigert Venezolaanse president Maduro af te vallen." Onze democratische rechtsstaat is helaas geen verworvenheid.
Conflict over euthanasie heeft niets te maken met Rome tegen Vlaanderen, alles met interne discussie bij Broeders van Liefde.
Volgens De Standaard moeten de Belgische Broeders van Liefde 'wegzending uit de Roomse kerk' vrezen. Juist is: wegzending uit hun instituut.
Censuur is je ongelijk uitschreeuwen.
"Witte mannen met witte haren..." Voorheen waren dat blanke mannen met grijze haren. Elk woord kan een waardeoordeel zijn.
Andersdenkenden zijn van levensbelang. Omdat ze anders zijn en omdat ze denken.
De Qatarese eigenaars van het Franse PSG nemen de zich vrijkopende Braziliaan Neymar over van het Catalaanse Barcelona. Geld is grenzeloos.
De schone schijn. Mensen zouden een moord begaan om een goede reputatie te behouden.
Gehoorzamen gaat het makkelijkst wanneer je geen gevormd geweten hebt.
Waarom is er oorlog? Altijd zullen er mensen zijn die zichzelf belangrijker vinden dan vrede.
Schemering in West-Vlaanderen. Soms denk ik dat het in onze mooiste provincie nooit helemaal donker wordt.
"Maduro laat er geen gras over groeien, ook al raakt hij internationaal geïsoleerd." Wanneer macht blind maakt, is zij bezig te verdwijnen.
Onmisbare mensen kunnen best worden gemist. Alleen zijn zijzelf vaak niet tot loslaten in staat. Tot de dood hen van die gedachte bevrijdt.
"Parate kennis is overbodig. Vandaag kun je alles opzoeken." Wie zei dat ook weer? De moeite niet waard om het op te zoeken.
De zin van het leven is vaak een bijzin.
Wie zich geen fouten kan veroorloven, begint er plotseling veel te maken en bekent er geen enkele.
Machtsmensen verliezen eerst hun menselijkheid, daarna vroeg of laat hun macht.
Je kunt iemand jaren kennen zonder er echt mee te spreken. Soms is dat een huwelijkspartner. Soms een naaste collega met schichtige blik.
Draag zorg voor je vijanden. Want er zijn er geen betere.
Iemand zei dapper: "God bestaat niet." Maar God reageerde niet, en er ontstond twijfel.
Trouw is: de mooie kanten van de mens minder belangrijk vinden dan de mens zelf, in zijn aandoenlijke hulpeloosheid.
Misschien is onverschilligheid wel de ergste vorm van vijandschap.
"We leven in een complexe samenleving." Alsof samenleven ooit simpel was. In de kleinste dorpen gebeurden de wreedste moorden.
Een samenleving is zo vrij als de diversiteit van meningen die ze, misschien soms knarsetandend, accepteert.
Vreemd hoe het onschuldige kind met grote, vragende ogen later misschien een koele manager wordt die op elke vraag het antwoord kent.
Haast niemand is een collaborateur. En velen willen conflicten vermijden om erger te voorkomen. De schoonheid van het onbestaande verschil.
Een geslaagd leven is een gelaagd leven. Met een binnenkant die belangrijker is dan de buitenkant.
Alles wat onvermijdelijk lijkt, moet gewoon anders. En vrijer.
De Standaard schrijft over religie zoals over het monster van Loch Ness: geen zinnig mens gelooft erin. Weldenkendheid belemmert denken.
"Kermispony's verboden in Brussel." Voor het overige is alles er toegelaten.
Zorgeloos leven als hoogste levensdoel. En dan beginnen de problemen.
Ex-politicus, het mooiste beroep ter wereld. Plotseling zijn er mensen die je aardig vinden.
Op een zomeravond schrijven over twitter en daarover tweeten. Licht en lichtheid overal.
Geweld in Hamburg bij G20. De strijd voor een betere wereld kan meedogenloos zijn.
Vandaag hield ik mijn laatste toespraak ooit aan de KU Leuven, voor onze prachtige rechtsfaculteit waar alles in 1974 begon. Veel dank!
De waarheid verteld in stuntelig Nederlands wordt altijd een beetje onwaar.
Het mooie van een vervreemdende vergadering is dat ooit het bevrijdende moment aanbreekt waarop ze voorbij is.
Warme dank voor de talloze mails de voorbije dagen. De droom van een wijze, diepmenselijke katholieke universiteit geven we niet op. Nooit.
Er zijn vandaag vrouwenrechten, kinderrechten, jongerenrechten, ouderenrechten, dierenrechten. Alleen met de mensenrechten gaat het minder.
Wie de heersende trends volgt, oogst lof. Wie ze in vraag stelt, brengt echt vernieuwing.
Lange gesprekken over God met Khalid Benhaddou en Paul Cliteur onder leiding van Lisbeth Imbo. Dat wordt een geweldig boek, vooral de cover.
Zwijgen is het nieuwe spreken.
Vriendschap voor het leven groeit traag en is duurzaam. Vijandschap voor het leven vloeit vaak voort uit één enkele strategische fout.
Eindeloos vergaderen over burn-out. Ik word er zo moe van.
Mensen met lange tenen moeten het vooral van hun tenen hebben.
Vroeger wisten priesters en bisschoppen hoe we moeten leven. Vandaag hoofdredacteurs van kranten.
Vraag je altijd af waarom wat niet gezegd mag worden niet gezegd mag worden.
"Di Rupo: PS is enige partij die radicale voorstellen voor goed bestuur doet." Echte revolutionairen.
"Yvan Mayeur stapt zelf op bij PS." Je hebt zo van die spontane beslissingen.
Onbarmhartigheid, schandpaalcultuur, bureaucratisch wantrouwen: ze zijn enkel onvermijdelijk wanneer wijzelf berusten.
Spreken op de promotie geneeskunde: altijd een eer en een plezier. Goede vaart en een mooi, geëngageerd en diepzinnig leven aan iedereen.
Soms moet je even op je tanden bijten. Daarom heb je er.
Prachtig aan de vrijheid is dat ze niet tot de eindtermen behoort en er geen handleiding voor bestaat.
Het mooie van schijnheiligheid is dat ze de herinnering aan heiligheid permanent levend houdt.
Vooral als je niets te zeggen hebt, is een zorgvuldige woordkeuze zeer belangrijk.
Bedank oprecht wie je niet trouw is maar het vroeger wel was. En wees diep dankbaar voor wie het altijd blijft.
Schijn bedriegt. Maar we willen graag bedrogen worden. Al was het maar uit zelfbehoud.
Soms wil je heel hard naar een uiteenzetting luisteren. Maar uiteindelijk zoek je troost in een tweet.
Vrije tijd. Gewoon een pleonasme, als we dat echt willen.
"Weldra beurscrash volgens experts." Doorgaans voorspellen zij het verleden beter dan de toekomst.
Als je op je stoel wil blijven zitten, pleit dan voor verandering.
"Waal die geen Nederlands kan wordt voorzitter voetbalbond." 'Kan' moet 'kent' zijn, vrees ik.
Zomeravond in Rome. Aarzelend avondlicht. Julius Caesar kon daar ook geweldig van genieten.
"Ik eis een open gesprek." Een gesprek kun je eisen, openheid gelukkig niet.
Er is geen tekort aan idealisten. Wel een teveel aan mensen die zich als idealisten voordoen.
Het cliché wil de heersende ideeën bevestigen, maar holt ze finaal uit.
Conferentie in Mondragone over vrede en duurzame ontwikkeling. Eensgezindheid dreigt. Altijd gevaarlijk.
Wie in de eeuwige stad Rome op een terras zit, weet dat hij de wereld niet zal redden. Dat is goed voor de wereld.
De charme van geruchten is dat ze vaak minder erg dan de werkelijkheid zijn.
Er zijn zoveel keerpunten in de geschiedenis dat je weleens verandering verlangt.
"Een bezoek aan mijn restaurant moet een totaalervaring zijn." Zou je er ook kunnen eten?
"May heeft alleen nog tijd voor Brexit." Zoals voltijds je eigen graf graven.
"Ecolo laat lot politici aanwijzen." Als we dat nu ook eens met artsen deden?
Vrijheid van meningsuiting: niet alles wat je mag zeggen, moet je zeggen. We kiezen zelf tussen haat en barmhartigheid, volkomen vrij.
"Twaalfjarige eerst bijna gewurgd en daarna in het water gegooid." Humor wellicht. Zoals Kaaiman dat in De Tijd met woorden doet.
Elke machthebber wil heiliger zijn dan de paus. Behalve de paus, die zijn onvolmaaktheid toegeeft.
Wie enkel zijn principes volgt, is een slecht politicus. Wie er helemaal geen heeft ook.
"Ik noem Peter", zegt iemand in een toespraak, terwijl hij Peter heet. En ik kijk vol verlangen naar de nooduitgang.
Brugge verlaten op een prachtige avond in juni is altijd een beetje sterven.
Van mensen die anderen een geweten willen schoppen, wordt doorgaans enkel het schoppen herinnerd.
Schrijven is leven en tot leven wekken.
Op een luchthaven lijkt alles mogelijk. Maar iedereen neemt het vliegtuig waarvoor hij een boarding pass heeft. Niet altijd het juiste.
Leven is laten leven en je eigen weg gaan waar niemand ooit ging.
Haat vloeit vaak voort uit onaandachtig leven.
Vijfentwintig jaar later. Prachtig gesprek. Steeds minder begrijpen we de wereld waar we ons steeds beter in thuis voelen.
Vrijheid en vriendschap: een gesprek over alles zonder dat iemand iets te verliezen heeft.
Met Iván en Gerhard in Zürich. Een kwarteeuw vriendschap. Kennissen komen en gaan, vrienden blijven.
Vooral mensen die met zichzelf in de knoop zitten, weten perfect hoe anderen moeten leven.
"Mayeur wil aanblijven als schepen." Of hoe je om de macht te behouden elk gezag verspeelt.
"U gaat het voortaan wat kalmer aan doen?" Alsof een leven in vrede met jezelf ooit hectisch is.
Op plekken waar je maar één mening hoort, hoor je nooit de juiste.
Fijn debat met Bart De Wever voor onze alumni in Antwerpen. Mijn allerlaatste optreden op Campus Carolus. Warme groet en goede vaart!
Collaborateurs heb je vooral tijdens de oorlog. Helden erna. Vaak zijn het dezelfden.
Als het even lijkt alsof er geen toekomst meer is, ligt ze verder en is ze mooier.
De Schreursvest in Leuven. Rechtover de gevangenis. Achter gesloten gordijnen. Daarover binnenkort geweldige verhalen.
Zalig zij die naar allerlei symposia vliegen om ons klimaat te redden.
Ook op een dag vol kilte en vervreemding is er de verbluffende schoonheid van Psalm 16.
Schrijven is plotseling begrijpen wat je altijd al wist.
De waarheid ontvlucht wie haar beweert te spreken. Ze houdt zich schuil in de kieren van ons bestaan.
Terreur. En toch Pinksteren. De moed om helder te denken wanneer alles verloren lijkt.
Rancune is het wapen van wie zich om zijn zwakheid schaamt.
Als we niemand meer vertrouwen, waarom zou iemand dan ons vertrouwen?
Iemand een tweede kans geven. In onze onbarmhartige samenleving wordt dat stilaan een misdrijf.
Mensen die zichzelf rationeel vinden, zijn dromers.
Hopelijk voelt niet iedereen die tegen Trump is zich verplicht om voor China te zijn: geen democratie, geen rechtsstaat.
Spreken over God in het prachtige raadhuis van Hilversum. Heerlijk. Zelfs voor wie het bestaan van Hilversum ontkent.
Wie het vaak heeft over een 'historisch moment' heeft doorgaans weinig belangstelling voor geschiedenis.
Op een lenteavond is het altijd fijn om katholiek te zijn. Anders eigenlijk ook.
Voor sommigen is onvrijheid het hoogste goed omdat vrijheid zo grenzeloos is.
Een tekst lezen is moeilijker dan er een schrijven. Daarom wordt er veel geschreven en weinig gelezen.
De meeste vergaderingen zijn slechts een zwakke bevestiging van ons bestaan.
Natuurlijk hoeft niemand in God te geloven. Maar de andere goden zijn ook niet alles.
Wij houden van dwarsliggers, tenzij ze dwars gaan liggen.
"Doe je plicht", hoor je weleens zeggen. Al te vaak betekent dat: "Beschouw onvrijheid als een deugd."
Een detail zegt vaak meer dan een lange redenering kan verbergen.
Tranen zijn niets voor mij. Maar de mails die ik vandaag van lezers van De Standaard kreeg: ik kon ze niet allemaal met droge ogen lezen.
Schrijven is zoals ademen. Je stopt er nooit mee, tenzij je dood bent.
Afscheid van De Standaard na veertien jaar. Hartelijk dank voor de vele heel persoonlijke, ontroerende reacties.
Wereldburgers begrijpen niet altijd waarom de rest van de wereld niet denkt zoals zij.
Op een terras in Kaag. Nergens los je wereldproblemen gemakkelijker op.
Echte filosofen zijn dichters, zoals Kierkegaard. Daarom stellen vele filosofen weinig voor. En vele dichters.
Als ik Kierkegaard lees, overvalt mij altijd een heerlijk gevoel van compromisloosheid.
Nu ik ophou met luisteren, hoor ik dat absolute stilte niet bestaat.
We houden van verrassingen, op voorwaarde dat ze voorspelbaar zijn.
Hoe strenger de moraal, hoe groter de hypocrisie. Het is hypocriet dat niet te erkennen.
Soms schrijf je iets met pijn in het hart. Dan komen de woorden je troosten.
"Trump heeft België verlaten." Oei. Wat nu?
Op twitter weten we allemaal hoe we moeten leven. Wie het precies andersom doet, wordt gelukkig.
Ik wilde naar het voetbal kijken maar de zonsondergang was te spannend.
Hoe kun je zonder het minste gevoel voor nuance Donald Trump verketteren zonder een beetje op hem te lijken?
Ik geloof in de kracht van radijsjes op recepties.
Vrijheid is: nooit meer schrijven met de handrem op.
Wie zich jong voelt, wil de wereld veroveren. Maar welke wereld, dat bepalen we zelf.
Een woord kan vele betekenissen hebben, maar altijd minder dan de stilte.
De glimlach van de verrader is een mooie herinnering aan zijn mens-zijn.
De waarheid is altijd kleiner dan de leugen. Dat maakt haar sterk.
Gelukkig leven is: altijd kijken, nooit omkijken.
Wie meer vrijheid vraagt, vergat haar te nemen.
Enkel een vrije geest kan kritisch denken. Wie onvrij is, wordt algauw gemeen.
Het echte geluk ligt vaak in het uitstellen ervan.
Als de waarheid gevaar loopt, is het niet door te veel leugens, maar door te veel waarheid.
Haat zegt weinig over wie gehaat wordt, maar biedt een treffend zelfportret.
Vroeger was iemand die anders dacht een andersdenkende. Vandaag is zo iemand een leugenaar.
Genderpariteit, een burgerlijk alibi om niet aan rassen- of leeftijdsdiscriminatie te hoeven denken.
Zelfoverschatting is: hopen dat je ideeën op tegenstand zullen stuiten, en er gebeurt niets.
Het leven is kort. Verleng het door dieper te denken.
Soms zit je op de verkeerde plaats. Denk dan aan een andere.
De meesten zijn soms betrouwbaar. Sommigen nooit. Enkelen altijd. Dat laatste is een bron van vreugde.
Hoe minder je denkt, hoe makkelijker je zegt wat je denkt.
Kijk altijd voorbij wat je zelf dacht de horizon te zijn.
Wie bij de tijd wil zijn, komt altijd te laat.
Schrijven is zoeken naar de ziel van onbekende lezers.
Wie denkt te weten hoe de toekomst eruitziet, heeft enkel heimwee naar het verleden.
Vergeef op voorhand wie u kwetsen wil. De weg, de waarheid en het leven bevinden zich elders.
Wanneer er steeds meer mensen zijn die nooit een fout maken, zijn er steeds minder mensen.
We zijn allemaal voorbijgangers. En we lopen te snel om het te beseffen.
Vrijheid vloeit voort uit de afwezigheid van wat overbodig is.
"Rector De Schepper tevreden met verkiezing Luc Sels." En toch ken ik vele Limburgers die wel klasse hebben.
De toekomst is sterker dan het verleden. Zoals vriendschap sterker is dan succes.
Diversiteitsbeleid aan de KU Leuven: hier alle feiten (CC: @Veto_be) #kuleuvenkiest
Volg de verkiezingen @KU_Leuven nu via mijn nieuwe Facebookpagina
Waarheid kun je in pacht hebben. Wijsheid niet, gelukkig maar.
Sommigen kennen het antwoord op alle levensvragen. Anderen niet. Maar hun vragen zijn beter.
200 jaar Parkinson. 23 april 2017 Werelddag Vlaamse Parkinson Liga "een mens zoals iedereen" ICC Gent 9.30-17u
Kandidaat-rector met hart en ziel!
Een meerderheid is pas een meerderheid omdat er ook een minderheid is. Wie echt democratisch denkt, vergeet dat nooit.
Zalig Pasen, ook en vooral aan wie zich helemaal alleen voelt.
De herinvoering van de doodstraf, in welk land dan ook, is nooit een detail, maar altijd een nederlaag voor de mensheid.
Goede Vrijdag. De dood van de Rechtvaardige doet alle schijnwaarden wankelen.
Wat we niet durven te dromen, wordt nooit werkelijkheid.
Misschien bestaan er mensen zonder gebreken. Maar gelukkig zijn er ook met goede en minder goede eigenschappen.
Onverschilligheid is een meedogenloos standpunt.
Weinig is verstandiger dan je hart te volgen.
Zondagochtend. Als je naar de stilte luistert, is ze meer dan afwezigheid van geluid.
Wie in het leven alles voor elkaar heeft, leeft niet echt.
Wie sterker gelooft in waarheid dan in wijsheid, mist wijsheid.
Nu in Leuven: wereldrecord grootste cantus, 4004 deelnemers!
Vandaag driejaarlijkse beiaardcantus in Leuven. De grootste en mooiste ter wereld!
Wie in waarheid leeft, leeft lichtvoetig.
Zondagmorgen voor de dag echt begint.  Even is het leven een onbeschreven blad.
Een jaar na de aanslagen van 22 maart. Rouw, veerkracht en oog voor wat ons ten diepste bindt.
Een pessimist zegt 'omdat', een optimist 'ondanks'.
Schrijven op zondagochtend. De kracht van de stilte. De balsem van het woord.
Infodagen aan de KU Leuven. Overal enthousiaste medewerkers en toekomstige studenten. Soms is het gemakkelijk om jong te blijven.
Uitslag en hoge opkomst Nederlandse verkiezingen zijn een teken van hoop voor heel Europa.
Elke dag vergeten we weer dat elke dag de mooiste van ons leven kan zijn.
Als iemand u verwijt een idioot te zijn, en u ontkent dat, dan bent u er een.
Woede is een probleem van onze tijd. Langzaam verdringt zij zelfspot en ironie, die het leven draaglijk maken.
Humor. De laatste strohalm vooraleer het gesprek overgaat in stilte.
Studiekeuze. Enthousiasme van jongeren en ouders toont dat ook in onze tijd optimisme niet naïef is.
Campus Carolus, KU Leuven in Antwerpen. Een pareltje in het midden van de stad. Je zou er weer jong en student voor worden.
Op weg naar infodagen KU Leuven op onze campussen in Brussel en Antwerpen. Lente in de lucht, lichtheid, het gevoel dat alles mogelijk is.
Waalse kinderen dromen ervan, als ze groot zijn, prinses of prins te worden. Of, beter nog, ex-kabinetschef van minister Marcourt.
Sommige mensen zijn zo cynisch dat ze geen ironie meer begrijpen.
Lange tenen leiden tot korte gesprekken.
Een onderwerp waarover je enkel ernstig kan spreken, is eigenlijk onbespreekbaar.
De enige schaduwzijde van vrouwendag is de impliciete gedachte aan die verschrikkelijke mannendag op 19 november.
Een cynicus is iemand die over te weinig zin voor humor beschikt om ironie te omarmen.
Vandaag mijn laatste kans voor 30% korting op een jaar Plus Magazine. En toch hoop ik nog langer te leven.
Ook als je het woord 'normatief referentiekader' hoort, mag je nooit vergeten dat onze taal prachtig kan zijn.
Nu en dan, ofschoon zelden, ontmoet je weleens een politicus die nog nooit met Hitler is vergeleken.
Je hoeft niet elke keer boos te worden als je een goede reden hebt. Soms is het moediger lankmoedig te zijn.
Als er al waarheid is, begint ze met de ontmaskering van het onware.
Schrijven op zondagmorgen. Het joggen van de geest, terwijl ochtendlicht de kamer binnenvalt.
Te gemakkelijk denken we intelligenter te zijn dan wie anders denken. Terwijl ze misschien juist anders denken omdat ze intelligenter zijn.
Heel toevallig weerklinkt muziek uit mijn jeugd. En opeens weet ik weer precies wat ik toen hoopte en verwachtte, hoe ik dacht.
Dat er op Twitter geen ruimte is voor nuance, klopt niet helemaal. Een stelling kan kort zijn, en toch genuanceerd naar inhoud en vorm.
Dagen zonder vrees. Met meer morele moed om voor inhoud te kiezen, niet louter voor perceptie.
Vandaag complimentendag. Aardig van u dat u mij volgt op twitter. En dat u deze boodschap helemaal gelezen hebt.
Redelijkheid wordt stilaan een gevaarlijke vorm van extremisme.
Zinloos te spreken over onze waarden als het enkel woorden zijn.
Drie Belgische universiteiten zouden officieel deelnemen aan beurs in Saoedi-Arabië. Voor vrouwen: zwarte abaya verplicht. Moet dat nu echt?
Als je enkel zegt wat iedereen verwacht dat je gaat zeggen, zeg je beter niets.
De argumenten om onszelf en onze medestanders te overtuigen worden steeds krachtiger. Onbegrijpelijk dat er ook tegenstanders zijn.
Carnaval. Nog even volhouden, en dan is het vasten.
Franciscus, een open denker van onze tijd. Wie niet van dogma's houdt, moet bij de paus van Rome zijn.
Je kunt een mening inhoudelijk bestrijden. Maar je kunt ook zeggen dat ze moreel inferieur is. Dat gaat vlugger.
Een prachtig VRG-welsprekendheidstornooi. De kracht van het woord als de ultieme daad.
Menselijkheid is geen zaak van regels die je wel, maar van een ingesteldheid die je niet kunt afdwingen.
Politieke zelfdoding is: iets positiefs zeggen over politici.
Geert Wilders verdedigt de christelijke cultuur. Doch vreemd genoeg, als je hem bezig ziet, spat de godsvrucht er niet meteen vanaf.
Door cursussen in leiderschap te volgen, word je een volger.
Soms denk ik: misschien word ik ooit een vergadertijger. Maar neen. Jeugddromen komen niet altijd uit.
Er zijn nog altijd mensen die onze KU Leuven KUL noemen. Een verkeerde naam gebruiken wijst op weinig respect. Of weinig scherpte.
Brussel weldra zonder echte luchthaven? De snelste weg om de toekomstige ex-hoofdstad van Europa te worden.
Reageer nooit op roddels. Anders lijkt het alsof het er geen zijn.
Brutaliteit is nog geen daadkracht. Integendeel, meestal staan ze haaks op elkaar.
Als ik Telenet een gratis advies mag geven: stop met al die betaalde adviezen.
Eenzaamheid vloeit voort uit het onvermogen om alleen te zijn.
Laat je vrienden nooit vallen in donkere tijden. Doe je het toch, dan zegt dat weinig over je vrienden en veel over jezelf.
Zelfde toets voor elk kind. Maar openbaar maken van resultaten van scholen mag niet. Leg dat maar uit in tijden van 'transparantie'.
Iemand kan woedend zijn en toch niet betrokken, lankmoedig en toch niet onverschillig.
Pessimisme is in het einde van de winter vooral het einde zien.
"Gentenaars spuwen Bracke uit." Zo'n krantenkop is volstrekt legaal. Misschien ook inhoudelijk correct. Maar hij mist klasse.
De waarheid lijkt omvangrijk. Maar als je scherper toekijkt, blijft enkel het detail overeind.
Elk moment van woede is een gemiste kans om na te denken.
In een samenleving waarin iedereen een crimineel is tot bewijs van het tegendeel, is het makkelijker gewoon een echte crimineel te zijn.
Antwerpen. Aan "Nieuwkuis Witwas" in de Anselmostraat mijmer ik vredig over politiek.
Politici mogen gerust een vlekkeloos, voorbeeldig en moreel hoogstaand leven leiden. Zolang ze ook goede politici zijn.
Vrijheid vraag je niet. Je neemt ze omdat je ze hebt.
Heksenjacht. Ook al zijn er geen heksen meer, de jacht verloopt zoals weleer.
Plotseling lees je een citaat van jezelf, twintig jaar geleden, en denk je: ook toen al was het niet geweldig.
Als je zeker weet dat niemand kritiek zal hebben op wat je zegt, kun je beter zwijgen.
Morele moed. Vooral wat je bijna niet durft te zeggen, mag je nooit verzwijgen.
Zonder politici zijn er enkel dictators.
Leer eerst zelf de les die u anderen leest.
Het toppunt van lef: een politicus sympathiek vinden.
In onze tijd de ergste nachtmerrie: als gewoon mens gaan slapen en als politicus wakker worden.
Wantrouw teksten waarin almaar sprake is van 'stakeholders', 'capabilities' en 'responsibility'. Wellicht gaan ze gewoon over niets.
Grenzen hebben vaak minder met aardrijkskunde dan met mentale begrensdheid te maken.
Denken is vaak een vorm van dromen.
"Zestien teruggekeerde Syriëstrijders kregen werkloosheidsuitkering." De wet is de wet, altijd. Maar zij kan wel zeer onrechtvaardig zijn.
Schrijven bij valavond. Absolute stilte. Geen wrevel, geen verlangen, geen onrust, geen rancune.
Verander de waarheid, en u hebt altijd gelijk.
"Wachtrijen voor de frieten van Sergio Herman." Wat een heerlijk gevoel van bevrijding om daar gewoon niet te staan.
Een prachtige avond in C-mine, Genk. Ruwe en tegelijk subtiele schoonheid. Limburg op zijn mooist.
Er zijn heel veel hoogbegaafden vandaag. Gelukkig ken ik er weinig, zodat elk gesprek een genot blijft.
Een cynicus is niet vrij genoeg om mild te zijn.
Taal is wie we zijn. Er zijn woorden die we nooit zullen gebruiken, waarin we niet willen wonen.
De waarheid blijft belangrijk in onze tijd. Maar alleen als er geen andere oplossing is.
Ignaas Devisch in De Standaard over ontslag van activiste Barbara Van Dyck aan KU Leuven. Terwijl ze al sinds eind 2013 weer welkom is. Tja.
Moraal is oordelen zonder altijd te veroordelen, en veroordelen zonder wie faalt per definitie af te schrijven.
Velen noemen zichzelf tegendraads, maar weinigen hebben de moed een stelling te verdedigen waarvan ze weten dat ze op kritiek zal stuiten.
Van mening verschillen met iemand die je niettemin waardeert. Het wordt zeldzaam. En toch is het de kern van elk vruchtbaar debat.
Wat mensen denken is zelden gevaarlijk. Hoe ze denken vaak.
Religie staat het denken in de weg. Maar dan enkel als je weinig weet over religie, en niet veel voelt voor denken.
Luxe is een kop Italiaanse koffie drinken en een stuk in de krant lezen dat niet over Donald Trump gaat.
Vlees derven is weer mode, zolang het geen vasten heet.
Boeken van vergeten schrijvers. Je moet ze niet gelezen hebben, je kunt ze gewoon lezen.
We moeten zeggen dat we zeggen wat we denken, ook al denken we iets anders.
Als je niet anders durft te denken dan je vrienden, heb je geen ideeën. Of geen echte vrienden.
In kranten lees je dagelijks dezelfde stukken, maar dan door andere mensen geschreven.
Wie behoefte heeft aan veel woorden, miskent de kracht van het woord.
Heel traag een tweet schrijven, met scherpe aandacht voor elk woord. Blijft een tweet dan een tweet?
Het is niet omdat je redenen hebt om pessimistisch te zijn dat je het ook moet worden.
Overleeft de Amerikaanse democratie Donald Trump? Wellicht. Overleeft de Europese Unie hem? Hopelijk.
"Ik ben voor mensenrechten, maar..." zeggen tegenstanders van mensenrechten.
Op jaknikkers kun je altijd rekenen. Ze steunen wie aan de macht is zolang die aan de macht is.
"Trump ontslaat waarnemend minister van justitie na kritiek op inreisverbod." Ontslag wegens kritiek bewijst zwakheid van wie ontslaat.
"Voorzitter Bpost niet langer politiek benoemd." Jammer dat zoiets in 2017 nog nieuws is.
Jan Verroken honderd. Hartelijke gelukwensen aan de jaargenoot van mijn moeder als student Germaanse filologie in Leuven.
Zelfinzicht is het begin van elke dialoog met anderen.
In Trump heb ik weinig vertrouwen. Maar in de Amerikaanse rechtsstaat veel meer. Een land is meer dan enkel zijn president.
Een lang gesprek in een oud café. Woorden waarvan niemand woedend wordt. Die zijn er ook nog in onze tijd.
"Trump begint de dag met uithaal naar de pers." Terwijl een spiegelei zo lekker kan zijn.
De laatste dichtbundel van Adriaan Roland Holst heette 'Voorlopig'. Wat een prachtige titel als je bijna dood bent.
Ideeën kun je bestrijden. Een gebrek eraan niet.
De vraag van onze tijd: hoe vrijwaar je mensenrechten in tijden van woede en extremisme? We mogen geen duimbreed toegeven.
Het mooie van poëzie is dat er niet staat wat je leest.
"Bonden kwaad omdat leraren lesuur langer moeten werken." Zo versterken ze karikatuur. Alsof leraren enkel werken als ze lesgeven.
Geen daden maar woorden: met het vliegtuig over en weer naar een ochtendvergadering om te wijzen op de ernst van de klimaatproblematiek.
Mensenrechten zijn er ook voor onsympathieke mensen, gewoon omdat ze mensen zijn.
New York Times vergelijkt Rutte met Trump. En was Trump geen leider uit de jaren dertig? Wie overdrijft, ondergraaft zijn eigen stelling.
Het mooie van sommige vergaderingen is dat fysieke aanwezigheid volstaat, zodat je door kan werken.
"Witte Huis vraagt om jongste zoon van Trump met rust te laten." Lukt dat? Een belangrijke test voor onze 'westerse waarden'.
Voor het "post-truth" tijdperk aanbrak, hoorden we decennialang dat de waarheid niet bestond. De eerste onwaarheid? Of de laatste waarheid?
Er zijn tijden waarin je geen geliefd politicus kunt worden, maar moet kiezen tussen een van de twee.
"Leaders in society." Wat een pompeuze uitdrukking. Je zou alles doen om er niet bij te horen.
"Naamse PS-voorzitter Robert Joly vraagt Elio Di Rupo plaats te maken voor jongeren." Het einde van zijn carrière? Van Joly bedoel ik dan.
"Ultimatum: Moreau moet kiezen tussen Publifin en burgemeesterschap." Het zegt veel over de bestaande cultuur dat hij nog mag kiezen.
Een rafelige kerstboom met fonkelende lichtjes op 23 januari. Daar schiet het gemoed van vol.
Commercie en idealen: al twee vermogensbeheerders gehoord die KU Leuven willen "helpen" om duurzamer te beleggen. Kunnen we zelf ook hoor.
Wat zouden we zijn zonder de vrije meningsuiting? Het is fijn te luisteren naar mensen die ongelijk hebben.
Lange gedichten zoeken vergeefs wat korte soms in een flits openbaren: herkenning van wat we nooit eerder zagen.
Vreugde bestaat niet zonder bewustzijn van verdriet. Daarom kan wie alles heeft om gelukkig te zijn maar het niet is, het niet worden.
Het gevaar van twitter is dat de vreemdste meningen ongefilterd naar boven komen. Het mooie ervan ook.
"Trump valt media aan." Maar gelukkig niet China. Het is aan de media om zich te verdedigen. Of juist niet.
Het cliché bedreigt de waarheid omdat het waarheid bevat.
"Nethys deelt op twee jaar 4,4 miljoen uit aan tien bestuurders waaronder zes PS-politici." Rechtvaardige herverdeling oogt soms wat vreemd.
Tussen Kortrijk en Wevelgem op een koude, heldere winteravond. West-Vlaanderen is altijd een beetje de provincie van mijn hart.
"Burgemeester Moreau verdient bijna 1 miljoen euro bij Nethys." En ondertussen voelen we ons moreel superieur tegenover de Verenigde Staten.
"Krijgen we Hollande als Europese president?" Trump en Poetin beven.
We mogen niet jaloers zijn op toplonen. Niet iedereen heeft de talenten om burgemeester van Ans te worden.
"Universiteitsopleidingen zijn nog te veel gericht op abstracte kennis." Als daarmee kritisch denken wordt bedoeld, gelukkig maar.
"Twitter is geen plaats om een genuanceerd debat te voeren." Graag meer nuance. Alsof elke korte tekst simpel, en elke lange diepzinnig is.
Vrijheid van meningsuiting betekent dat we meningen moeten tolereren, niet dat we er respect voor moeten hebben.
"Onderwijs is niet gebaat bij ideologisch debat." Onderwijs is een doel op zichzelf, geen middel om de samenleving te veranderen.
Theresa May wil rationele Brexit. In plaats van met één ding tevreden te zijn.
Achterkamertjespolitiek over topfuncties in Europa. En ons ondertussen gelukkig prijzen dat we niet in Amerika wonen.
Openbare werken van enige omvang zijn niet meer mogelijk wegens complexe regelgeving. Die beschermt het status quo en dus het verval.
Vroeger waren we het gewoon oneens met een politieke beslissing. Als we het nu oneens zijn, is er een kloof tussen de politiek en de burger.
Een illusieloos bestaan lijkt rationeel. Terwijl het enkel een gevolg van berusting is.
Is er een mooiere utopie dan gedurfde, ongebreidelde verbeeldingskracht, waarvan je de resultaten aan niemand opdringt?
Nog een reden om verontwaardigd te zijn: het is een schande dat het weer zich niet aanpast aan het weerbericht.
Het geloof in een betere wereld mag niet leiden tot misprijzen voor de onze.
'De kloof tussen de elite en het volk' is een slogan die zeker niet van het volk komt.
Waarom zou er een tegenstelling bestaan tussen 'goed beleid' en 'compromis'? Alsof goed beleid per definitie compromisloos is.
Veel woede, verontwaardiging, schaamte, schuld. Waarom niet met wat lichtheid door het leven gaan op een mooie zaterdagmorgen in de winter?
Angela Merkel: een eredoctoraat in een optimistische, hoopvolle sfeer. Grote dank aan al onze medewerkers die zich tomeloos hebben ingezet.
Hoop nooit dat de anderen worden zoals uzelf. Precies die hoop is een bron van ontsporing.
Rechts pleit voor veiligheid, links voor herverdeling. In beide gevallen zijn mensenrechten vaak collateral damage. Helaas.
Vertrouwen eisen is zoals tot solidariteit dwingen: het beste bewijs van het tegendeel.
Angela Merkel is niet perfect. Maar ze vertolkt de Europese waarden, generositeit en twijfel inbegrepen.
Rancune is een vorm van zelfverminking.
"Stiptheid treinen daalde in november naar laagste niveau in twee jaar." Zo komt ooit het moment dat een stijging niet uit te sluiten valt.
Vrolijke nieuwjaarsrecepties laten zien dat niets hopeloos is, behalve misschien wijzelf.
Het is niet omdat een mening juridisch geoorloofd is, dat we ze moreel niet mogen verwerpen. Gelukkig vallen recht en ethiek niet samen.
Er komt steeds meer 'begrip' voor extremisme en zelfs terreur. We mogen dat niet sluipend laten gebeuren.
Als de Partij van de Arbeid van België de waarheid spreekt, zal ik reageren. Ik hou van een rustig leven.
De waarheid is lankmoediger dan de mensen die haar in pacht hebben.
Soms denk ik met enige vertedering aan al die rancuneuze mensen die diep in hun hart doodgewoon gelukkig willen zijn.
"We leven in het 'post truth' tijdperk." Ofwel is die stelling juist, en ontkracht ze zichzelf. Ofwel is ze onjuist, zoals ze suggereert.
Wie Castro looft voor zijn gezondheidszorg, kan ook Mussolini prijzen voor zijn stipte treinen. Mensenrechten verdragen geen compromissen.
Films die je moet zien, boeken die je moet lezen. Je zou voor minder vluchten in je werk.
Een politicus die steeds minder kritiek krijgt, is in versneld tempo bezig een ex-politicus te worden.
Maggie De Block geeft Franstalige laatstejaars geneeskunde RIZIV-nummer zonder heldere garantie dat overtallen ooit verdwijnen. Gevaarlijk!
Als je het even niet ziet zitten in je eigen leven, kun je beter een pauze nemen en de wereldproblemen oplossen.
Wie jong is en bij zijn standpunt blijft, is beginselvast. Wie oud is en hetzelfde doet, is vastgeroest.
Vrouwen vinden lofprijzingen verdacht. Mannen vragen zich af waarom ze niet uitbundiger zijn.
Vertrouwen overkomt alleen innerlijk vrije mensen.
Als vertrouwen enkel een middel is om problemen op te lossen, is het geen vertrouwen.
Allemaal mooi, het evenwicht tussen werk en gezin. Maar wat met wie geen werk heeft? Of geen gezin?
Mensenrechten zijn noodzakelijk om de mening die je bestrijdt te beschermen.
Trends die uit de Angelsaksische wereld komen, zijn enkel onvermijdelijk wanneer volgzaamheid dat ook is.
Niet alles wat wetenschappelijk verantwoord is, is 'harde wetenschap'. Nuance is geen zwakheid.
Wie anderen voortdurend wantrouwt, is niet te vertrouwen.
"Anonimiseer de examens, blind grading." Dat gaan we nooit opleggen. Studenten zijn trouwens geen anonieme mensen.
Hopelijk wordt 2017 een jaar met minder extremisme en meer innerlijke vrijheid. Minder extremisme, precies door meer innerlijke vrijheid.
Volg altijd uw gevormde geweten. Ook als het zich vergist. En als het zich niet vergist, maar anderen boos maakt.
"PVDA en Noord-Korea in oktober nog samen op conferentie." Oei. Als het regime in Pyongyang dat maar overleeft.
Er is geen cynisme na de dood. Dus misschien wel leven.
Soms raakt het bericht van één iemands dood dieper dan de vreugde om alle leven.
Morele verontwaardiging is vaak het ene noch het andere, maar een strategie om de discussie te winnen zonder ze te moeten voeren.
"Regelgeving neemt opnieuw toe." Als het niet nodig is een wet uit te vaardigen, is het nodig er geen uit te vaardigen.
Bemin uw vijanden. Maar probeer er weinig te hebben. Liefde is niet eindeloos.
Hoe minder je nodig hebt, hoe vrijer je bent. Geld kunnen anderen je afnemen, ideeën niet.
Het deel van het leven dat nog niet voorbij is, is altijd het mooiste. Misschien niet altijd. Maar we kunnen er wel voor kiezen.
Pure schoonheid kost niets. Maar iets mindere kunst kan erg duur zijn.
Zoveel dingen zijn slecht voor onze gezondheid. Lang blijven leven bijvoorbeeld.
"Vertrouwen is goed, controle is beter." Maar zijn al die controleurs wel te vertrouwen?
Als de Burgerbeweging succesvol is, leidt ze tot nieuwe elitevorming.
Je kunt opkomen voor een rechtvaardige samenleving, prachtig. Maar je kunt heel concrete mensen ook gewoon helpen.
Verstandige tegenstanders verhogen je status. Noem hen dus nooit idioten, al was het maar uit zelfbehoud.
De goedkoopste luxe is een filosofisch boek. Het kost weinig en het duurt lang vooraleer het is uitgelezen.
Zonder bril zien we beter wat er niet is.
Wat was het stil vandaag tijdens de wandeling. En geen enkel geluid heb ik gemist.
"Politie bewaakt middernachtmissen." Laat u niet intimideren. Ga ernaartoe. Kies voor vrede en diepgang, zwicht niet voor haat.
Zalig Kerstmis aan wie nu alleen is of zich alleen voelt te midden van anderen.
Kerstmis is een moment om meer na te denken over minder.
De eerste stap op weg naar liefde is de afwezigheid van haat.
Waarom moeten we altijd maar "onze comfortzone" verlaten? Maak haar gewoon groot genoeg.
Noem de democratie het 'zielloze status quo' en meteen worden extreemlinks of extreemrechts de keuze van weergaloze creatievelingen.
Merkwaardig hoe hevig communisten nu al tekeer gaan tegen wie kritiek op hen heeft. Wat wordt dat als ze aan de macht komen?
De dictatuur elimineert haar vijanden. De democratie ziet ze niet.
De toekomst van Slavische talen, cultuur en geschiedenis in Leuven.
"Europees Hof schiet Arco-regeling af." De rechtsstaat is er ook wanneer het niet goed uitkomt.
"Tieners slaan lammetje in kerststal dood met boekentassen." Je kunt zeggen dat er ergere dingen zijn. Maar wat een laffe, harteloze daad.
Laat Duitsland niet alleen. Geen enkele aanslag mag onze beschaving ontwrichten.
Over hoe een 'neutrale' samenleving eruit moet zien, bestaan verschillende, ideologisch gekleurde meningen.
Natuurlijk zijn machtsmisbruik en (seksuele) intimidatie fout. Maar dat is een cultuur van wantrouwen, waarin iedereen verdacht is, ook.
"Raoul Hedebouw, de salonfähige communist." De salons zijn niet meer wat ze waren. Maar communisten veranderen nooit.
"Geen kerststal in Kortrijk-Dutsel wegens scheiding tussen kerk en staat." Maar hoe zit het met de scheiding tussen Kortrijk en Dutsel?
Geloof in het onmogelijke. Maar eis het niet van anderen.
Misschien bestaat de waarheid niet. Maar wat je niet openlijk durft te zeggen, komt er vaak dichtbij.
Het is goed dat er weldenkende mensen zijn. Al was het maar om geregeld met hen van mening te verschillen.
Wie moet kiezen tussen een politiek correcte en een correcte interpretatie van de geschiedenis, kiest veelal voor wat hem het beste uitkomt.
Het probleem van de werk-privébalans is de balans. Laat mensen toch vrij om zelf te kiezen.
Eric Defoort (1943-2016): intelligentie, warmte, humor, vrijheid van denken. En dat allemaal in één persoon. Zo mooi en zo zeldzaam.
Het echte gesprek begint waar de geveinsde verontwaardiging eindigt.
De trend van het jaar: iemand die nadenkt, is wereldvreemd.
Eredoctoraat KU Leuven en UGent voor Angela Merkel. Zij staat voor de democratische rechtsstaat. En het beste van onze westerse traditie.
Straatsburg, 35 jaar na mijn studententijd hebben restaurants nieuwe namen. En in de straten galmen andere stemmen met eenzelfde verlangen.
Wind je nooit op. Vooral niet wanneer je er alle reden toe hebt.
Als je zelf vindt dat je niet gebukt gaat onder werkdruk, werk je dan te weinig?
Herindeling academiejaar aan KU Leuven kan enkel na grondige analyse en met ruime consensus. Examens om de vijf weken zijn niet aan de orde.
Hoe bestrijd je onzin? Niet. De vraag alleen al is een overdreven eerbetoon.
"China verliest zijn geduld met Trump." Akkoord dat Trump een probleemgeval is. Maar moeten we altijd buigen voor China?
Wie zelf niet helemaal vrij denkt, kan zich nauwelijks inbeelden dat iemand anders dat wel doet.
Bij de aanstelling van nieuwe professoren bereikt KU Leuven in 2016 voor het eerst een absoluut genderevenwicht. Zijn we erg trots op!
Spreken is vaak zwijgen met woorden.
"KU Leuven helpt Israël met illegale ondervragingstechnieken." Eindelijk een spoor van humor in de communistische krant Solidair.
Ik heb niets tegen Bob Dylan. Maar ook schrijvers moeten in aanmerking blijven komen voor de Nobelprijs literatuur.
Wie denkt dat er maar één weg naar de waarheid is, gelooft zelden dat het iemand anders is die hem bewandelt.
"Geert Wilders is schuldig, maar krijgt geen straf." Martelaarschap zonder lijden. Het bestaat dus.
Onderwijs in Vlaanderen en Franstalig België: twee compleet verschillende werelden. Hier is alvast geen 'herfederalisering' mogelijk.
Er zijn geen herbergzame meningsverschillen meer. Wie anders denkt is dom, wereldvreemd of moreel verwerpelijk.
Het communisme was nooit heel goed in mensenrechten. Ook niet in die van communisten met een lichtjes andere mening.
Hoe sterker iemands ideeën, hoe minder moeite hij heeft met het hoffelijke gesprek.
Als iemand over grote levensvragen zegt dat het eigenlijk allemaal eenvoudig is, volgt doorgaans de grootste onzin.
Nooit zullen we aan de KU Leuven, in geen enkele procedure, de principes van de democratische rechtsstaat negeren. Geen lynch-cultuur.
Wie enkel gelooft in de rede, is niet erg redelijk maar heel gelovig.
Het is niet onnozel gelovig te zijn. Wel gelovig te zijn en het te verzwijgen, uit vrees voor spot, omdat de tijdgeest nu eenmaal anders is.
Verkiezingen gaan over alles. Referenda over heel concrete dingen, maar eigenlijk over iets anders.
De beste manier om optimistisch te blijven, bestaat erin niet in elke paradox een contradictie te zien.
De ideale stad is een stad zonder ideale mensen.
Rome in december. Vlijmscherp licht. En altijd de gedachte aan een beetje lente.
Onze Brusselse rechtsstudenten en hun bal op een mistige donderdagavond in Dilbeek. Prachtig toch. Juristen wachten niet tot vrijdag.
Hokjesdenken. Het protectionisme van de geest.
Vroeger was ernst gevaarlijk. Nu ironie.
"Als je in God gelooft, moet je eerst bewijzen dat hij bestaat." Maar er zijn toch ook veel mensen die in de liefde geloven?
Utopisten dromen van een ideale toekomst. Gelukkig zal ze beter zijn.
Als we denken dat we gelijk hebben, klopt dat vaak. Als we er helemaal zeker van zijn, klopt het zelden.
Gematigde denkers zijn niet altijd sympathiek. Maar schelden op twitter doen ze gelukkig zelden.
Woede. Zij is minder authentiek dan wij denken en verhindert het echte gesprek.
Blauwe lucht eind november. Zonlicht op de laatste blaadjes aan de bomen. Schoonheid op de drempel van de dood.
Bij de dood past schroom. Maar ik begrijp niet hoe je Fidel Castro kunt prijzen, en tegelijk volhouden dat je een democraat bent.
Het is gevaarlijker niet aan de maatschappelijke discussie deel te nemen dan ze te verliezen.
Je kunt gelijk hebben zonder het te halen. Je kunt gelijk halen zonder het te hebben. Op termijn is het tweede erger dan het eerste.
In België 'mogen' nog tien biertjes per week, in Nederland zeven. Je zal in Baarle-Hertog-Nassau maar in de verkeerde straat wonen.
"Kris Peeters dreigt met mystery calls." Zijn stem herkennen we toch meteen?
Als iedereen voor diversiteit is, hoe behouden we haar dan?
"Laat Facebook zijn idealen voor China varen?" Geld is er om vrij te zijn. Niet om de vrijheid te verkopen.
Een academicus is expert. Maar ook intellectueel. Dat is niet hetzelfde en allebei belangrijk.
Morele verontwaardiging is het argument van wie de discussie wil vermijden.
Er zijn heel veel taboes in onze samenleving. Maar dat mag je niet langer zeggen.
Een ochtend met vier uur college voor slimme kerkjuristen uit de hele wereld. Lesgeven is een heerlijk spel.
Lankmoedigheid. Het mooiste woord op aarde, verwijzend naar een deugd even zeldzaam als het woord zelf.
Geen enkele zonde wordt vergeven. En er zijn meer zonden dan vroeger. We hebben behoefte aan meer vrijheid en meer vergiffenis.
Zondag, na de mis. Een hele middag om te schrijven. Je kunt gewoon geluk hebben in het leven.
Wie niet durft te verliezen, wacht enkel de nederlaag.
Een bits pleidooi voor een warme, solidaire samenleving. Je zou voor minder op de vlucht slaan.
De gevaarlijkste tegenstanders zijn zij die hun intelligentie weten te verbergen. De meeste mannen zijn daar te ijdel voor.
Zaterdagmorgen in Heidelberg. Late herfst. Regen. Schaars verlichte historische vergaderzaal. Opgelet, of je begint diep na te denken.
Vandaag internationale mannendag. Tomorrow is another day.
We leven in uitzonderlijke tijden. Dat is altijd zo geweest.
Wie in iemand anders vooral het kwade vermoedt, schetst een mooi zelfportret.
Wie zichzelf een moreel kompas vindt, is het noorden kwijt.
Voor Kris Peeters is Antwerpen het einde van zijn carrière. Of een nieuw begin. De schoonheid van het risico, ongewoon vandaag.
Ik krijg twee jaar Plus Magazine voor de prijs van één. Je wordt als bejaarde niet in de steek gelaten.
Het publieke debat in Vlaanderen: je weet op voorhand wie wat zal zeggen. En wie blijft zwijgen.
"Bob Dylan komt Nobelprijs niet ophalen wegens eerder aangegane verplichtingen." Een afspraak bij de coiffeur zeg je niet zomaar af.
Het ruwe debat is er al in Amerika, UK, Nederland. Meer en meer ook hier. Misschien moeten we gewoon weigeren elkaar te beledigen.
Als je mensen zegt wat ze moeten denken en doen, denken en doen ze dat niet. Ook al zouden ze het in vrijheid wel gedacht en gedaan hebben.
Europeanen weten precies hoe ze Amerika moeten redden. Europa, dat is een ander probleem.
Als je niet vrij voor de 'waarheid' kan kiezen, is zij de waarheid niet.
Genuanceerd denken wordt stilaan de gevaarlijkste vorm van extremisme.
Hoe komt het toch dat zoveel mensen die niet in Sinterklaas geloven nauwelijks over Zwarte Piet kunnen zwijgen?
Een open geest. Weinig taboes maar tegelijk veel respect en wellevendheid. Dat verdienen zowel Amerika als Europa.
Cynisme is iets voor oude mensen. Laten we hun illusie niet verstoren.
De vorige generatie vergiste zich vaak, vinden wij, terwijl wij ons vergissen.
Beschaving is: genoeg tegenstanders hebben, maar nauwelijks vijanden.
Enkel als je iedereen wantrouwt, zul je nooit ontgoocheld worden. En nooit gelukkig.
11 november. Wapenstilstand. Wie weet ook op twitter. Een tijd voor gedachten die helen in plaats van woorden die wonden slaan.
Respect voor een andere mening betekent dat je nooit gelijk hebt vooraleer de discussie begonnen is.
Willem Witteveenlezing over universiteit en rechtsstaat in Den Bosch. Dank aan iedereen voor het debat en het gedeelde geloof in allebei.
Het is gemakkelijker een tegenstander te verachten dan zijn ideeën te bestrijden.
Betogen tegen Donald Trump om de democratie te redden? Toch wat vreemd onmiddellijk na verkiezingen.
Ik zou zeker niet voor Donald Trump hebben gestemd. Maar laten we niet extremistisch of paniekerig op zijn overwinning reageren.
Een solidaire samenleving vindt nooit een basis in structureel wantrouwen.
"Sp.a dringt aan op cel voor superrijken bij de fiscus." Vroeger was armoedebestrijding een prioriteit. Vandaag rijkdombestrijding.
Marc Sleen. Een geweldig kunstenaar. Maar ook een buitengewoon sympathieke en slimme man.
Om cynisch te worden, moet je verstandig zijn. Om het niet te worden verstandiger.
"Premier Rutte: geloof is belangrijk voor de samenleving." Juist. Daarnaast heeft iedereen het volste recht op persoonlijk ongeloof.
Een hele dag schrijven is een plezier. En daarna komt het plezier een hele dag geschreven te hebben.
"Noem blanken geen witten." Geef mensen nooit een naam die ze zelf niet willen dragen.
De belediging is het antwoord van wie geen argument heeft.
"Vandalen vernielen doelbewust kindergraven." Je moet het maar doen. Voor zoiets is een ongelukkige jeugd alvast geen excuus.
We zijn ongenuanceerd tegen mensen met ongenuanceerde ideeën.
Clinton en Trump. Laten we niet overdreven polariseren. De strijd tussen de schone en het beest? Daarvoor schieten ze allebei tekort.
Weinig Europeanen zouden voor Donald Trump stemmen. Terwijl onze eigen populisten, van links of van rechts, nauwelijks van hem verschillen.
Kies enkel voor vijanden die uw vrienden zouden kunnen zijn, ook al hebt u er dan weinig.
Je kunt argumenten bestrijden, of personen. Voor het tweede heb je geen argumenten nodig.
"John Crombez vindt Geert Noels geen onafhankelijk opiniemaker." Zonder Geert Noels zou het maatschappelijk debat veel armer zijn.
"Paus sluit vrouwelijke priesters voor altijd uit." Als het over de eeuwigheid gaat, zijn uitspraken erg tijdsgebonden.
De Boekenbeurs. Prachtige plek om mensen te ontmoeten en oude vrienden terug te zien. Zo hoef je heel even niet aan boeken te denken.
Vrijheid wordt stilaan: iedereen is vrij te denken zoals wijzelf.
Allerheiligen. Een moment om te denken aan wie we niet willen vergeten, en aan de naamlozen die vergeten zijn.
Opeens kom je in een boekhandel iemand tegen die je heel lang niet hebt gezien. En je stopt met lezen, zonder het gevoel dat je iets mist.
Vreemd. Ik loop al de hele dag in Parijs rond. En niemand kent er Paul Magnette. Misschien eens in Amsterdam proberen.
Politici lezen zelden boeken. Ze schrijven er wel, maar dat doen ze niet zelf.
Cynisme is het wapen van wie zijn dromen niet kon waarmaken en die van anderen hetzelfde hoopt.
"Democratie" betekent steeds vaker opkomen voor jezelf, je buurt, je groep, je streek. En de ontkenning van elk algemeen belang.
Zaterdagochtend in Leuven. Glimmende straatstenen, nu en dan een levende ziel. Wat een schoonheid.
Voetbaltrainers worden betaald om ontslagen te worden.
Bestrijd je tegenstander altijd met argumenten, en nooit met een gevoel van morele superioriteit.
In welke tijd we leven, weten we pas later.
Populistisch links en rechts in Europa groeien naar elkaar toe: een mengeling van protectionisme en herverdeling.
Lutgen en cdH verhinderen Ceta-verdrag. Die Magnette wou toch niet toegeven zeker? Goed dat er nog echte helden zijn.
Een belediging als dusdanig beschouwen is doorgaans een overdreven eerbetoon.
Er zijn erge vergaderingen. Maar ook heel erge. En dan is er twitter.
Vriendschap is: na vijftien jaar weer over dertig jaar geleden spreken alsof het gisteren was.
Vorm uw geweten, en volg het.
Hopelijk mondeling. Dan kan het zonder dt-fouten.
De winnaars van oorlogen gaan achteraf niet zelden aan hun overwinning ten onder.
Vandaag al vier keer aan buitenlandse collega's uitgelegd dat Paul Magnette ons niet vertegenwoordigt. Zijn oorlog, onze collateral damage.
Nu Europa geen succes meer heeft, verdient het een beetje liefde.
Als iedereen die ongelijk heeft moet zwijgen, zou de stilte wel eens oorverdovend kunnen zijn.
We moeten ons, in alle rust, zonder rancune en met respect voor Waalse keuzes, durven af te vragen of België nog wel toekomst heeft.
Europa, een continent dat achteruit gaat en dat zo lang mogelijk probeert te verbergen.
Om te vermijden dat iemand om een of andere reden jaloers op je is, moet je al diep in de miserie zitten.
Paul Magnette prijst de "vitalité démocratique". Hij verwijst naar ziekenfondsen en vakbonden. Mooi. Maar geef mij maar gewone mensen.
Het verschil tussen Kierkegaard en meer recente auteurs is dat meer recente auteurs doorgaans verouderd zijn.
Intelligentie etaleer je enkel wanneer je dom bent.
Een lange herfstwandeling in een verstild landschap. Toch geweldig dat zoiets gewoon kan.
Er zijn wereldverbeteraars. Maar er zijn ook mensen die gewoon vriendelijk zijn: zij zullen de wereld verbeteren.
"Jurylid Nobelprijs: stilte van Bob Dylan is arrogant." Waarom eigenlijk? Een mens hoeft toch niet op alles te reageren?
"Canada blaast onderhandelingen met Wallonië op." Zou Paul Magnette niet beter met Cuba gaan spreken?
Uitvaart Roger Blanpain was een indrukwekkende hulde aan een zeer bijzonder iemand, geheel academicus en geheel van deze wereld.
"Waalse regering verwerpt Ceta-voorstel opnieuw." Oei. Hoe verlaat Wallonië de Europese Unie zonder België te splitsen?
Schoonheid is niet enkel tijdeloos, ze schept tijd als je haar uitnodiging aanvaardt.
Vandaag hebben we niet 1 maar 3 rectoren aan #kuleuven! Scholieren Stephanie en Margaux zijn rector voor 1 dag #Zuiddag
Wereldverbeteraars zijn vaker verontwaardigd dan vriendelijk. Daarom slagen zij zelden.
Wie niet langer dromen heeft, noemt ze illusies.
Als ik in de file sta, troost ik me met de gedachte dat ik ook in de trein had kunnen zitten.
Kennis troost. Bijvoorbeeld de wetenschap dat wij maar erg weinig weten.
Paul Magnette. De dwarse marxist. Zoals Fidel Castro een halve eeuw geleden, maar zonder sigaar en beter geschoren.
België vandaag. Elke fout wordt genadeloos afgestraft. Elke verandering is een fout.
Er zijn vele wegen om tot 'eerlijke herverdeling' te komen, zolang wijzelf er maar beter van worden.
Wallonië blokkeert vrijhandelsakkoord tussen Canada en Europa. Als je te veel vrienden hebt, kun je beter wat vijanden maken.
Afgunstig zijn is geen geschenk in het leven.
"Socialistische spoorbond bereidt actieplan voor." Het onvermogen om te veranderen leidt tot de grootste veranderingen.
Op zondag heb ik vaak zin iets over God te tweeten. Maar altijd zijn er mensen die vinden dat hij niet bestaat. Wat hij nooit bevestigt.
De kwaal van Europa. Wij willen onze verworven rechten niet verliezen. Daarom willen wij weinig veranderen. Dus zullen wij veel verliezen.
Wie voor 'rechtvaardigheid' pleit, moet vooraf elke vorm van eigenbelang radicaal uitsluiten.
Rechtvaardigheid voor CD&V en ACW is dat er overheidsgeld gaat naar Arco-cooperanten. Quid andere aandeelhouders Dexia…
"Treinpersoneel kan niet langer met pensioen op 55." Nog werken op 60, dat moet verschrikkelijk zijn. Ik mag er niet aan denken.
De lage landen. Gezamenlijk nieuws Nederland en Vlaanderen. Prachtig, plotseling wordt de wereld groter.
Wie vindt dat Bob Dylan de Nobelprijs niet verdient, neemt de Nobelprijs veel te ernstig.
Politiek is: eerst zelf een probleem creëren, en het daarna gedeeltelijk oplossen.
Wie boos is en geen fantasie heeft, organiseert een betoging in Brussel.
Nieuwe #alumni afdeling versterkt samenwerking met Japan
Of CD&V groene kiezers gaat winnen en de vakbonden weet te paaien, het valt te hopen. Maar de laatste zelfstandige is wellicht vertrokken.
Wie met zijn tijd mee is, komt te laat om vernieuwend te zijn.
Opening bruisend en veelbelovend Green Office @KU_Leuven met @torfsrik die steun bestuur bevestigt #bruggenbouwen
Heel veel dank aan Roger Blanpain, parel aan de kroon van de KU Leuven. Briljant, moedig, altijd voor op zijn tijd.
Radicale standpunten steunen niet op vastberadenheid, maar op vertwijfeling.
"CD&V kiest voor de totale confrontatie." Waar is de tijd van enerzijds, anderzijds?
Zondagavond. Bijna op het vliegtuig. Terwijl avonden in de herfst voor stilte en poëzie geschapen zijn.
Wie niet durft uit te komen voor zijn mening zegt eigenlijk dat hij er een andere heeft.
"Amerikaanse schaakkampioene boycot WK in Iran wegens hoofddoekverplichting." Volkomen terecht.
Geen tegenstanders heb je enkel wanneer je nergens voor staat.
Ziekenzorg CM wordt Samana. Alle namen zijn blijkbaar prachtig en positief, zolang er maar niets christelijks inzit.
Wat was het studentenwelkom in Leuven weer geweldig. Daverende muziek, een sfeer die enkel hier mogelijk is. Hartelijk dank aan iedereen!
Vul hem in, maak de juiste keuze, bekijk de resultaten. Leve Stura!
"Vierdagenweek met loonbehoud voor personeel Sint-Joost-ten-Node." De armste gemeente van het land blijkt plotseling de rijkste te zijn.
Dat je als reclamejongen veel meer kunt verdienen dan als leerkracht, zegt niet weinig over onze zo geroemde westerse waarden.
"Onveiligheid in Charleroi komt door gebrek aan geld van federale overheid." Natuurlijk. Dat we daar niet eerder aan gedacht hebben.
Pluralisme onder weldenkenden. Iedereen denkt hetzelfde, maar supportert voor een verschillende voetbalclub.
Etienne Vermeersch is een schat van een mens. En tegelijk een dogmatische gelovige in het ongeloof.
Politiek is de plek waar een detail een wereldprobleem wordt, en een wereldprobleem een detail.
Er zijn speeches waarvan enkel de spreker geniet. Dat ligt aan de toehoorders, ze hadden er maar niet moeten zijn.
Symposium over "University Governance" in Hannover. Een goed bestuur hindert niet wie creatief is, maar moet het zelf zijn.
Elke verandering is vandaag 'innovatief'. Terwijl ze doorgaans gewoon een verandering is.
Herman Van Goethem wil meer geld voor Antwerpen, Luc De Schepper voor Hasselt. Terwijl we van universiteiten originele ideeën verwachten.
Straks opent academiejaar in Kortrijk. De nazomer is nergens mooier dan in West-Vlaanderen, geen opening is gemoedelijker dan die van Kulak.
Morgen begint het academiejaar aan de KU Leuven. Heel hartelijk welkom aan al onze nieuwe studenten!
Onderschrijf nooit een mening omdat je ze niet durft te bestrijden.
Hilde Crevits wil dat bij rectorverkiezingen steeds een duo (m/v) opkomt. Graag meer vrouwen aan de top. Maar ook vrijheid en democratie.
Er zijn altijd winnaars en verliezers, maar wie wint mag nooit verheerlijkt, en wie verliest nooit vernederd worden.
Waarheid is mooi, zolang ze ruimte laat voor waarachtigheid.
Vrijblijvende kritiek vanaf de zijlijn. Sommigen zijn zelfs daar niet goed in.
KU Leuven is de beste Belgische universiteit in de #THEunirankings. We staan op de 40ste plaats!
Een avond KU Leuven in Brugge. Leuven en West-Vlaanderen, een eeuwigdurend verbond. Of nog langer.
"Geen nationale staking, toch staking in metaalbedrijven." Mensen staken wanneer ze willen. Bedrijven vestigen zich waar ze willen.
Politiek is inzicht hebben. Maar ook uitzicht bieden.
Ik zou graag iets tweeten over Angelina Jolie. Maar ik weet eigenlijk niets over haar, behalve dat ze getrouwd was met Brad Pitt.
Volgens Paul Magnette wil de PS nooit de sociale zekerheid splitsen. Fijn, als de regels overal op dezelfde manier worden gevolgd.
Er zijn niet te veel fanatieke tegenstanders van mensenrechten in Europa. Er zijn te weinig echte voorstanders.
Geef je tegenstanders ruimte zodat ze nooit je vijanden worden.
Over de politieke actualiteit zeg ik niets, behalve dit. Wat ben ik blij dat ik geen politicus meer ben!
Ware liefde is meer dan alleen maar waarheidsliefde.
De Schelde en Karl Apers. Symbolen van duurzaamheid. Bedankt allebei.
Europeanen weten beter hoe het moet dan Amerikanen, denken we altijd. Dat is juist. Maar zij zijn rijk, en wij iets minder.
Respectvol blijven tegenover wie het niet is. Een aangename asymmetrische ervaring.
Luc Van Biesen. Erken de fout, verwerp niet wie ze beging.
Trump en Clinton. Misschien zijn Amerikanen gek. Maar wij zijn het niet genoeg.
Verdeling artsenquota blijft 60/40. Nu nog een toegangsexamen in Franstalig België. En uiteraard een compensatie voor het bestaande overtal.
Waarom mag een Amerikaanse presidentskandidate nooit lichamelijk ziek zijn, en is het psychische evenwicht van veel minder belang?
Gewoon een column schrijven op zondagochtend. Heerlijk. En zeggen dat sommige mensen nu aan het joggen zijn.
De sterkte van het argument blijkt uit de verbetenheid van de tegenstand.
Bemin uw vijanden. Zorg ervoor dat je er genoeg hebt om hen blijvend te beminnen.
Quota studenten geneeskunde: Vlamingen willen geen prijs betalen omdat zij de federale regels volgden en Franstaligen niet. No way.
Rode Duivels verslaan Cyprus. Maar pas op, ook Bosnië wint. Wereldtitel is nog niet binnen.
"Charleroi heeft een universiteit nodig." Alsof je in een vingerknip Harvard aan de Samber hebt.
Politiek is niets voor idealisten. Wel voor realisten die hun idealen niet helemaal vergeten zijn.
Als iedereen je ideeën prijst, is het niet omdat je de waarheid spreekt, maar de onwaarheid die mensen willen horen.
"Wij zijn kritischer dan de mensen vroeger." Zo'n zinnetje wijst eerder op het tegendeel.
Geschiedenis maakt jong wie oud was, brengt tot leven wie stierf.
Er is veel tragiek in het leven. Bijvoorbeeld: je spant je voorbeeldig in om iemand te beledigen. En het heeft geen effect.
"Schaf de onderwijsnetten af." Alsof we door de vrijheid van onderwijs te schrappen onze normen en waarden gaan redden.
Wat een optimist hoop noemt, is voor een pessimist een illusie.
"Laten we de schoolvakantie met twee weken inkorten." Liever niet. Vrijheid en verbeelding hebben tijd nodig.
Eerste schooldag, traantjes en heimwee. Kennis is mooi, verbeelding onmisbaar.
Een zwaar beroep is een beroep waarin je tijdens vergaderingen niet kan twitteren.
Het verschil tussen een voetbalclub en een huurlingenleger. Een huurlingenleger verhuurt zijn huurlingen niet verder.
Mensen die over alles volslagen helderheid willen, denken niet helder, maar dat is menselijk.
"Het is hier gedaan met het christendom." Oei. Dat we dat via de krant moeten vernemen.
Haat op twitter. Laat mensen toch een beetje schelden, als het hen oplucht. En ondertussen vermoorden ze hun vrouw niet.
Hoe komt het toch dat scherpe meningen met ongenuanceerde worden verward?
Wie weet wat hij niet weet, weet meer dan wie alles weet.
Er zijn onvergetelijke mensen. En je vergeet hen toch. En anderen vergeet je nooit.
Op school hoeven we niet te leren wat we moeten denken, maar dat we moeten denken.
Woede kun je bestrijden door ook boos te worden, of nog bozer. Maar hoe bestrijd je humor?
Het verschil tussen God en atheïsten is dat God van atheïsten houdt, maar de liefde niet wederzijds is.
De ware utopie is niet een volmaakte samenleving, maar een samenleving waarin ruimte is voor het onvolmaakte.
Als heel veel mensen vinden dat je niet met je tijd mee bent, ben je misschien gewoon op je tijd vooruit.
Er zijn veel profeten die weten hoe we moeten leven en denken. Het is een plezier hen niet te volgen.
Onze tijdgeest heeft de flapuiten lief, niet de schuchtere behoeders van hun eigen innerlijk leven.
"Waalse leerlingen verkiezen Engels boven Nederlands op school." Belgen kunnen weldra in gebroken Engels ruziemaken.
Typisch voor onze tijd: oprechtheid als imago.
Het in stilte oneens zijn met de waan van de dag. Een eeuwige bron van troost.
Vroeger leren sterven. De stille wenk als gezondheidszorg 'te duur' wordt.
Als niemand je een idioot noemt, is de kans groot dat je er een bent.
"Tiener die opriep tot moord op christenen vrij om procedureredenen." Goed dat procedures bestaan. Vreselijk dat magistraten ze niet kennen.
Steeds vaker denk ik: sommigen hebben emoties, anderen tonen ze.
Een verplicht "verbindend schoolvak over levensbeschouwing en filosofie". Verplicht verbindend, een contradictie.
Ideologie is het oog van de blinde.
De subjectiviteit is de waarheid, schreef Kierkegaard. Misschien iets voor onze 'burgerschapsverklaring'.
Wat rechts en links verenigt: de onstuitbare drang om 'onze waarden' te verdedigen door grondrechten in te perken. Treurige verbroedering.
"Elke leerling moet op het einde van de middelbare school een burgerschapsverklaring ondertekenen." Dwang maakt document ongeldig.
"Turkije: tientallen arrestatiebevelen in academische middens." Een land zonder onafhankelijke academici is een land zonder toekomst.
De ultieme vraag: als je een finale verliest, mis je dan goud, of pak je zilver? Het tweede is mooi, het eerste is mooier.
Gelijkheid is: op een gelijke manier verschillend mogen zijn.
Leedvermaak. De reactie van een verliezer wanneer hij uitzonderlijk wint.
Ideeën van anderen zijn vooral gevaarlijk voor wie er zelf nauwelijks heeft.
De boerkini. Onze samenleving aarzelt niet de grote vraagstukken van deze tijd aan te pakken.
Mensenrechten nieuwe stijl. Vrijheid van meningsuiting voor wie gelijk heeft, vrijheid van godsdienst voor wie het ware ongeloof belijdt.
Soms lijkt het wel alsof trotse ministers en politici de Olympische medailles wonnen. Maar nee, het zijn gewoon de atleten zelf.
Hellend vlak. Eerst schrappen we zelf mensenrechten die we niet leuk vinden. Daarna schrappen anderen mensenrechten die we wel leuk vinden.
Wie gelijke behandeling van Vlaamse en Franstalige studenten geneeskunde vraagt, is voor sommige zuiderburen een "racist". Il faut oser.
De open samenleving is wegens werken gesloten.
Beleid PS zorgt ervoor dat Franstalige studenten geneeskunde misschien nooit hun vak kunnen uitoefenen. Onverantwoord en onmenselijk.
Gaat godsdienstvrijheid uit Belgische grondwet? Mensenrechten staan onder druk. Gelukkig blijft art. 9 van het EVRM rechtstreeks gelden.
Spreken over vrouwen kan een teken van seksisme zijn. Over hen zwijgen daarentegen zou op seksisme kunnen wijzen. Dus ben ik tegen allebei.
"Selectieproef voor Franstalige studenten geneeskunde klinisch dood." Elke oplossing ten koste van Vlaamse studenten is onaanvaardbaar.
Er zullen helaas steeds minder verdedigers van de mensenrechten zijn, en ze zullen ze steeds minder sterk verdedigen.
Eigen aan godsdienstvrijheid is vrijheid van interne organisatie, die verder reikt dan vrijheid van vereniging. Dat bewijst de rechtspraak.
Maarten Boudry pleit voor afschaffing van de godsdienstvrijheid. Is de Verlichting dan aan hem voorbijgegaan?
Schaam u nooit over uw gedachten, wel over uw gebrek aan moed ze uit te spreken.
Een open denker is iemand die ook voor een gesloten denker sympathie kan voelen.
Voor mij mag elke vrouw een boerkini dragen. Maar dwing mij niet hem ook nog mooi te vinden.
120 miljoen voor een voetballer. Iets om over na te denken. Tenzij we liever naar voetbal kijken.
Vrees nooit onzinnige standpunten. Het volstaat ze te herkennen.
Een optimist weet wat hij nu kan doen, een pessimist wat hij vroeger had kunnen doen.
Kun je zonder strafregister wegens diefstal of drugshandel ook "soldaat" van IS worden?
Onderhandelingen met Turkije over EU-lidmaatschap voortzetten. Op welk moment verzandt diplomatiek gedrag in lafheid en hypocrisie?
We moeten kleiner gaan wonen, wereldburgers zijn, gezond leven en buurtfeesten organiseren. Zeggen anderen. Maar volg uw eigen hart.
"Turkse overheid ontslaat 167 wetenschappers." Misschien kan Erdogan ze gewoon vervangen door niet-wetenschappers. Lijkt veiliger.
Volledige steun aan de Vlaamse studenten geneeskunde. Contingentering laten vallen is nefast voor kwaliteit gezondheidszorg.
Racistische uitspraken worden vervolgd. Verheerlijking van terrorisme niet. Ze zijn allebei vreselijk fout, maar laat er de strafwet buiten.
Rituelen zijn gestolde wijsheid.
Verrechtsing in Europa. De enige winstkans voor linkse partijen is het groeiende succes van uiterst rechts.
Het verschil tussen Erdogan en God is dat God beter tegen kritiek kan.
Politici pleiten voor beperking vrije meningsuiting, advocaten voor herinvoering doodstraf. Onze "waarden" zijn een dun laagje vernis.
Als je 'oneervol' ontslagen wordt door oneervolle mensen, is dat dan eervol?
"We zijn niet in de wereld gekomen om het ons gemakkelijk te maken." Oef. De paus bevrijdt ons van de plicht om te 'genieten'.
Elke perfect inwisselbare grijze zondagochtend kan volkomen uniek zijn.
We weten wat we moeten zeggen willen we de juiste dingen zeggen. We moeten bijvoorbeeld zeggen dat we erg spontaan zijn.
In landen waarin iedereen het volmondig met elkaar eens is, zijn de tegenstellingen het grootst.
Sommigen vrezen de vrijheid omdat anderen er sterker in zijn.
Elke dictator vreest de vrijheid. Daarin schuilt enige intelligentie, wie hij ook is.
Als we niet echt willen nadenken, is er nog altijd voetbal om over na te denken.
Het is belangrijker om te begrijpen dan om begrepen te worden.
Niets is eindelozer dan Turkse gevangenissen. 15 000 arrestaties, en nog altijd geen plaatsgebrek.
Je kunt democratisch verkozen zijn, en toch een tegenstander van de democratische rechtsstaat, die almacht beperkt en minderheden beschermt.
Twee dappere soldaten van IS zijn erin geslaagd een 86-jarige priester de keel over te snijden. Echte helden.
Islamic State. Moordenaars verdienen niet gehaat, doch enkel geminacht te worden.
Doodstraf in Turkije? Doden zwijgen. En toch is het niet zeker dat je op termijn de discussie met hen wint.
Onze tijd vergeeft en vergeet weinig. En toch onthouden we niet wat echt belangrijk is.
Grote problemen durven we niet op te lossen, heel grote durven we niet te benoemen.
"Officiële bronnen" van autoritaire regimes. Met het tegendeel van wat zij melden, zit je dicht bij de waarheid.
Er is altijd wel een reden om machthebbers met voorzichtigheid te benaderen. Maar voorzichtigheid is gevaarlijk.
Europa is maar zo sterk als zijn ideeën zijn. En die zijn doorgaans zwakker dan zuiver materiële belangen. Helaas.
Turkije is lid van de NATO. Om welke waarden te verdedigen eigenlijk? Zeker niet de onze.
Mensenrechten zijn vooral belangrijk wanneer ze stilaan meer tegenstanders dan voorstanders tellen. Nu dus.
"Poetin en Erdogan ontmoeten elkaar begin augustus." Wie zwijgt uit angst voor hen is het niet waard vrij te zijn.
Leerkrachten en professoren geschorst of ontslagen in Turkije. Onwetendheid is de gedroomde bondgenoot van elk autoritair regime.
Wie al te duidelijk zijn macht wil tonen, bewijst daarmee dat ze aan het afbrokkelen is.
"Erdogan noemt doodstraf voer voor parlementair debat." De doodstraf is een ontkenning van de beschaving, in Turkije zoals in Amerika.
"Terreurgroep IS eist aanslag Nice op." Late reactie. Ze waren wellicht met vakantie.
Terroristen die hopen op een beloning in het hiernamaals vergissen zich. Maagden hebben recht op een hiernamaals zonder macho's.
Terrorisme is zonder meer totaal verwerpelijk. Onnozel er verhaaltjes over "ongelijkheid" bij te halen.
Jeremy Corbyn. Het levende bewijs dat mensen zonder principes rampzalig zijn, en mensen met principes rampzaliger.
Boris Johnson nieuwe Britse minister van buitenlandse zaken. Zo kan het buitenland groter worden en steeds verder weg.
"Kapper van Hollande verdient 10 000 euro per maand." Voor voetballers is dat een hongerloon, en zij zijn minder goed in kapsels.
Ook als je leven een eeuwigdurende vakantie is, blijft vakantie een bijzondere ervaring.
Lange tenen wijzen doorgaans niet op diepe, maar op ondiepe gevoelens.
Als Vlamingen evenveel staken als Walen, staken Walen meer, want ze zijn met minder.
Wandelen in de schemering. Geen mens op straat. Geen zweem van eenzaamheid.
Hoed u voor mensen die het geweten van hun land willen zijn. Doorgaans bedoelen ze enkel: wij hebben gelijk.
Het probleem van rancune is dat je moet proberen te onthouden waarom je op iemand kwaad bent.
Het gaat goed in Brussel, zegt schepen Ans Persoons op 11 juli. Wat doe je op een feestelijke dag met de werkelijkheid? Het blijft lastig.
Als je altijd je gevoelens moet tonen, mag je dan ook gewoon timide zijn?
Nu het EK voetbal voorbij is, moeten we iets anders vinden om niet na te hoeven denken.
L'humour pourrait réunir les communautés de Belgique. Seulement, l'humour est toujours un peu cruel et les sensibilités sont grandes.
"Wat maakten ze ons vroeger toch allemaal wijs", zei hij. Waarmee hij bewees dat vroeger voortduurt.
Afwezigheid van kritiek wijst doorgaans niet op liefde, maar op onverschilligheid.
"Barroso krijgt functie bij zakenbank Goldman- Sachs." Waarom zou het volk in Europa geloven, terwijl de leiders het geld verkiezen?
Het paradoxale van de Brexit. Je verwacht een grootmacht, je eindigt met een belastingparadijs à la Luxemburg, vroeger.
Herinnert u zich het EK voetbal nog? Het blijkt nog altijd bezig te zijn.
Voetbalwedstrijden zijn mooi om naar te kijken, maar duren weleens anderhalf uur te lang.
"Belgische neanderthalers waren kannibalen." Die Belgen toch!
Wie geen kritiek krijgt, is een dictator of onbenullig. Of allebei.
De slechtst mogelijke vakantie: praten over voetbal.
Wat was ik graag op Terzake in discussie gegaan met Maggie De Block. Met alle sympathie voor haar, en in volle openheid. Jammer toch.
Durf te spreken. Zegt iemand: u hebt gelijk, maar dit is niet het juiste moment? Dan is het raak.
Promotie handelswetenschappen en handelsingenieur in Brussel. De laatste. Muziek van Prokofljev. De zomer wenkt, de vrijheid en het leven.
Je viens de donner une interview au Soir sur les quotas de médecins. Des questions suggestives. Le dialogue devient difficile. Dommage.
Artsenquota. Laten we het helder houden. Ik kom op voor onze Vlaamse studenten. En voor geen enkele politieke partij.
Een simpel principe: Vlaamse studenten moeten evenveel kansen krijgen om arts te worden als Franstalige.
We zijn allemaal voorbijgangers. En we merken het zelden vooraleer we verdwenen zijn.
Er is altijd wel een reden om een pessimist te zijn. Dat is de beste reden om het nooit te worden.
"PS: Wallonië wordt benadeeld door NMBS." Al eens aan een staking gedacht om dat onrecht te bestrijden?
Laatste promotie in Leuven. Psychologie en pedagogische wetenschappen. Prachtige muziek, geweldige sfeer en levenslustige afgestudeerden.
Wie niet af en toe overdrijft, leeft niet evenwichtig.
Vier promoties vandaag, ingenieurs in Geel om af te sluiten. Morgen om tien uur sociale wetenschappen. Altijd een heel eigen sfeer.
Dadelijk proclamatie industrieel ingenieurs KU Leuven in het mooie Geel, de universiteitsstad van de Kempen.
"Bond ontslaat Marc Wilmots voorlopig niet." Zoals gehuwden voorlopig niet gescheiden zijn.
Als je na België-Wales geen verdriet hebt en geen zondebok zoekt, is er dan iets mis met je gevoelens?
Vandaag zes promotietoespraken. Overal is het anders, maar spreken voor pas afgestudeerden en hun ouders is telkens weer een groot plezier.
"Hoe omgaan met stress over Rode Duivels?" We hebben het niet gemakkelijk vandaag, anders dan onze grootouders met hun wereldoorlogen.
Het verschil tussen werk en vrije tijd is dat er in de vrije tijd zoveel verplichtingen zijn.
Morgen is er in België geen nieuws. Enkel voetbal. Zelfs al vergaat de wereld, wat onwaarschijnlijk is.
"TGV- halte speciaal voor de panda's." Geen grapjes hierover. Anders worden onze Franstalige vrienden weer boos. Of de panda's.
"We moeten onze comfortzone verlaten." Waarom eigenlijk? En niet eenvoudig als deze comfortzone groot is.
Artsenquota. Vlaanderen houdt zich aan de regels en verliest. Franstalig België overtreedt ze, en wint. Volkomen onaanvaardbaar.
Brexit bevestigt aloud principe. Hoe groter de gebeurtenis, hoe kleiner het plan.
Jean Werckmeister (+30 juin 2011). Canoniste libre. Compagnon de route inoubliable.
We zijn allemaal eigenzinnige dwarsdenkers, we hebben geen keuze.
Ik heb niets tegen Farage, Le Pen en Wilders. Niets tegen hun kiezers. Maar hun ideeën blijf ik bestrijden. Soms is nuance gebrek aan moed.
Hoe moet je je "nationale identiteit" behouden als je die - als Belg of Vlaming- niet heel erg hebt?
"Matz Sels legt medische tests af bij Engelse tweedeklasser." Als het nu nog in IJsland was.
Waarom is het eigenlijk fout om van Europa te houden? Zijn Afrika en Amerika dan zoveel beter?
Waarom Nigel Farage beledigen? Het volstaat dat hij zichzelf is.
Wie na de nederlaag tegen IJsland geen leedvermaak heeft met de Engelsen is een heilige. Ik oefen nog, maar het zal voor later zijn.
Het zou niet mogen. Ik weet het. Maar plotseling zijn wij allemaal IJslanders.
Vrijheid vraag je niet, maar neem je. Anders ben je onvrij.
Brexit is ook: allemaal samen in volle vrijheid armer worden.
Het is perfect mogelijk om van Europa te houden ondanks zijn leiders. Anders is het geen echte liefde.
Wat je denkt, blijkt uit je daden.
Straks moeten we weer doen alsof voetbal heel belangrijk is. Dan vind ik de Brexit toch spannender.
Soms gaat er weinig mis. Dan moeten zondebokken even wachten.
Mensen voelen vooral de aandrang om te kiezen wanneer zij eigenlijk geen keuze hebben.
Brexit is zoals een facelift. Even lijk je weer jong, maar de jeugd keert nooit meer terug.
Brexit. Elke nederlaag is een kans voor een nieuw elan.
Morgen nationale staking. Het valt niet langer op. Maar misschien toch even vermelden, voor de statistieken.
Promotie geneeskunde in Leuven. Warmte en regen, maar ook in regen schuilt optimisme. Prachtige avond.
Wie iedereen wantrouwt, gaat ervan uit dat alle mensen zijn zoals hijzelf.
"Brexit: keuze van het hoofd of keuze van het hart?" Alsof wie een hoofd heeft, niet over een hart beschikt.
Verpak zwakke argumenten als diepe gevoelens. En niemand durft je tegen te spreken.
Geluk is vooral afwezigheid van ongeluk.
Logica. Alles klopt. Behalve het uitgangspunt.
Weinig is erger dan het met de verkeerde mensen eens zijn.
Brugge verlaten, laat in de avond, midden in de zomer. Waarheen? Nergens is het mooier.
Mannen en vrouwen. Ze zijn heel verschillend. Ik was ook liever een mooie vrouw geweest.
"Hoera! Eindelijk een vrouwelijke burgemeester in Rome." Dat ze tot een anarchistisch-populistische partij behoort, heeft geen belang.
De ziekte van onze samenleving is niet dat we niet weten wat we moeten doen, maar dat we het niet doen.
Mooie doelpunten van Lukaku en Witsel. Precies zoals we het zelf ook gedaan zouden hebben.
EK voetbal. Het volk juicht de miljonairs toe, tegen betaling.
"Cipiers gevangenis Lantin staken voort." Een staking kan zo lang duren tot zij vergeten wordt.
Iedereen doet heel schijnheilig alsof hij tegen hypocrisie is.
Als we denken zoals iedereen, mogen we onze mening vrij uiten.
De startplaats van de Ronde van Vlaanderen is belangrijker dan de aankomstplaats. Wij zijn eerder winnaars bij de start dan aan de meet.
We hebben aan universiteiten geen zedenpolitie nodig. Wel een sfeer van openheid en vertrouwen.
De kern van onze democratische rechtsstaat: mensenrechten zijn er niet enkel voor wie fijne, maar ook voor wie afwijkende ideeën koestert.
Ik wou naar voetbal kijken, maar het was Polen-Duitsland.
Het leven is soms complex voor wie gehinderd wordt door enige kennis.
De grootste promotoren van een Brexit zijn de zelfbewuste Europese tegenstanders ervan die exact weten wat goed is voor die arme Britten.
Laat u nooit ontmoedigen door wie perfect weet hoe het allemaal moet.
Leedvermaak is de ultieme bevestiging van het eigen falen.
"Engelse fans vernederen bedelaars." Morele armoede zonder grenzen.
De Rode Duivels. Ofwel winnen wij. Ofwel verliezen zij.
Klopt het dat de Rode Duivels hun wedstrijd niet gewonnen hebben? Je moet een loser zijn om ons te doen verliezen.
Als er iets is dat spoorstakingen of de dreiging ermee aantonen: er bestaat nog echte solidariteit met, voor en door studenten. Erg bedankt!
Als er op elke vraag een antwoord is, kloppen de vragen niet.
Schrijven op zondagochtend. Alleen. In volledige stilte. En de wereld wordt groter.
"Na rellen in Marseille ook Noord-Ierse en Poolse fans op de vuist in Nice." Het grote feest van de sport is begonnen.
Wij kunnen slim, scherp en genuanceerd discussiëren. Over voetbal.
Rudi Altig overleden. Icoon van de sixties. Toen Vlamingen de koersen wonnen en de vrijheid groter leek te worden.
Er is een verschil tussen ambitie en utopie. Maar als ambitie niet een klein beetje utopisch is, wordt ze nooit gerealiseerd.
Als je beter zwijgt wegens de "waardigheid" van je ambt, moet je zeker spreken.
Geef de jeugd alle kansen. Geef haar de kans om te slagen waar wij faalden. Geef haar de kans om te falen zoals wij.
"ACOD-spoor wenst studenten veel succes bij de examens." In een democratische rechtsstaat is harteloos cynisme niet verboden.
Geef elke dag de kans de mooiste van je leven te worden, schreef Mark Twain. Vandaag bijvoorbeeld.
Als er volgende week geen spoorstaking is, staan we weer voor gesloten overwegen.
Agressie is regressie.
De mooiste mensen zijn zij met wie je het niet altijd eens hoeft te zijn.
Cynisch spel van minister Marcourt: laat eerst te veel Franstalige geneeskundestudenten afstuderen, en reken dan op Vlaamse toegeving.
Franstaligen worden arts zonder toelatingsexamen, Vlamingen niet. Zij volgden de regels. Geen goed idee in België.
Bij elke nieuwe syndicale actie wordt Wallonië een beetje meer het buitenland. Dat kun je betreuren. Maar niet ontkennen.
Lieg niet door te zwijgen op het moment dat je moet spreken.
"Socialistische spoorbond wil twee weken staken." Ook de tweede week laten we onze studenten niet in de steek. Echte solidariteit werkt.
#kuleuvenhelpt is een groot succes. Golf van solidariteit met onze studenten tijdens stakingen. Hartelijk dank aan iedereen.
Mooi om zien hoe communisten van Comac en PVDA met man en macht tegenstanders bestoken. Ze zijn bij mij aan het juiste adres.
"Een rector moet zwijgen over stakingen." Waarom zou een niet verkozen vakbondsleider wel, en een verkozen rector niet mogen spreken?
Latijn-Grieks. Leert logisch te denken, leert wanneer logica tekortschiet, leert daar slim mee om te gaan, leert dat niet erg te vinden.
Denk wat u zelf wilt. En niet wat anderen willen dat u denkt.
Elio Di Rupo wilde in Bergen met PTB regeren. Cordon sanitaire is er enkel voor uiterst rechts, niet voor uiterst links. Vreemde democratie.
Spoorstaking. De vraag is niet: kunnen studenten hun examen uitstellen? Maar wel: hoe geraken ze er op tijd? Dat is onze eerste opdracht.
Een week spoorstaking in juni. Geen enkel respect voor studenten. En egoïsme is niet illegaal.
Hier: Flamand, terne et médiocre. Aujourd'hui: raciste, nazi et fils de pute. Un honneur que j'apprécie, mais que je ne mérite point.
Groningen, het terras van hotel Prinsenhof. Wat kan het tropische noorden heerlijk zijn, als je gewoon uit het zuiden komt.
Ik wou dat ik twee panda's was, dan kon ik samen spelen.
Friesland in juni. De subtiele schoonheid van eenvoud.
Hilde Crevits wil minder studierichtingen in het middelbaar onderwijs. Zonder het overbodige, wordt het broodnodige sterker.
Juist omdat zij afstand schept, staat ironie dichter bij de waarheid dan heilige verontwaardiging.
Lezing voor onze alumni in Den Haag. Nederlanders en Vlamingen lijken voldoende op elkaar om van de verschillen te genieten.
Panda geboren in Pari Daiza. Eindelijk een spoor van economisch herstel in Wallonië.
"Staken tot de finish." In het land waar die ligt, wil ik liever niet wonen.
Het is naïef om te denken dat Vlaanderen ooit, zonder geweld, voor het communisme zal kiezen. Dream on, PVDA.
PVDA/PTB een communistische partij noemen, zet blijkbaar kwaad bloed. Wat is er eigenlijk mis met transparantie?
Onder gelijkgezinden zijn we het over pluralisme altijd eens.
In het buitenland is er veel medelijden met het ontredderde België. Een pijnlijke vorm van solidariteit.
In België is iemand progressief als hij eist dat er niets verandert.
Wie zijn werk graag doet, heeft niet het gevoel hard te werken. En andersom.
Van de mensheid houden is gemakkelijk, van een mens houden veel moeilijker.
"Franstalige magistratuur gaat twee dagen staken." Mijn vader was magistraat. Goed dat hij dit niet meer hoeft mee te maken.
De beste manier om in België problemen op te lossen was altijd de ontkenning dat ze er zijn.
Spoorbonden staken tegen vermindering vakantiedagen die al in december bekend was. Puur politieke actie. Nadert de splitsing van België?
Kapitalisten trekken zich van medemensen niets aan. Communisten zijn nog erger. Ze weten perfect hoe anderen moeten leven.
Niet staken, omdat andere mensen belangrijk zijn.
Conceptnota Hilde Crevits over vernieuwde lerarenopleidingen: een lichtpunt, eindelijk herwaardering voor dit prachtige beroep.
Ons land heeft zelden zo diep gezeten: terrorisme, aanslagen, stakingen. Hoog tijd voor echte solidariteit in plaats van groepsegoïsme.
"Werklast." Ik durf het nauwelijks nog te zeggen, maar werken kan ook aangenaam zijn.
Hoe verdedigen wij onze rechten en vrijheden? Door de vrijheid van onderwijs af te schaffen. Tja.
Fuga mundi. Soms is er heel even dat verlangen. Al was het maar om de schoonheid van de woorden.
"Politie probeert relschoppers na betoging uiteen te drijven." De strijd voor rechtvaardigheid en solidariteit kan vreemde vormen aannemen.
"De proffen zouden beter wel staken." Sorry, we laten onze studenten niet in de steek.
"Uitbater pendelbusdienst die Luikse studenten op betogingsdag naar examen wilde brengen bedreigd." Hoe kun je zoiets moreel verantwoorden?
Waarna herken je een samenleving in crisis? Het eigen leed wordt uitvergroot, dat van anderen geminimaliseerd.
"Katholiek onderwijs is achterhaald." Komaan. We gaan, zeker nu, onze rechten en vrijheden niet opgeven voor vage eenheidsworst.
Wie cynisch is, relativeert anderen. Wie ironisch is, ook zichzelf.
"Professoren leven in een ivoren toren." Nooit gemerkt, maar lijkt me wel een bouwwerk dat de moeite waard is.
Met een collega naar Zaventem. Ellenlange file in donkere parkings. Hoelang blijft dit overtrokken terreursfeertje nog duren?
Jaloezie slorpt veel tijd op en maakt mensen onaantrekkelijk. Niet om te benijden.
Op den duur blijven er maar heel weinig bewindslui over die nooit met Hitler zijn vergeleken.
Ooit gehoord van professoren die in staking gaan tijdens examens? Het zou hoogst onethisch zijn. En het zal niet gebeuren.
"Vakbonden: België moet weer op de rails worden gezet." Het is precies daar dat de treinen altijd stilstaan.
Museum Speelklok in Utrecht, waar ieder mens zich jonger en minder ernstig voelt.
"Vertragingen op Zaventem verwacht door zieke verkeersleiders." Luchthavens sterven langzaam, zoals oude olifanten.
Als het over innovatie gaat, hoor ik zelden iets nieuws.
Al die mensen die de middeleeuwen enkel maar duister en achterlijk vinden... In welke tijd zijn ze eigenlijk blijven steken?
De paradox van een land in crisis. Verandering lukt enkel als alles goed gaat.
België is aan de beterhand. Onze reuzenpanda Hao Hao vertoont tekenen van zwangerschap.
Wij mannen moeten vaker onze emoties tonen, ook als we die niet hebben. Het is voor de goede zaak.
"Gevangene overleden na vechtpartij in Lantin." Zijn wij nog in staat dat onaanvaardbaar te vinden?
"Rechter verbiedt delen van gedicht Böhmermann." Rechten en vrijheden bestaan zolang we ze politiek en economisch kunnen veroorloven.
Wie geen tegenstanders meer heeft, verliest zijn laatste medestanders.
Elio Di Rupo en het Latijnse socialisme uit de oude doos. Met het parlement als het kan, met de straat als het moet.
Hogescholen klagen over te weinig geld. Universiteiten hebben te weinig geld. Misschien klagen wij te weinig.
Het smalle denken. Niet alles wat niet zuiver rationeel is, is irrationeel.
Schrijven is leven.
"Kersverse kampioenen sluiten wilde feestnacht af in discotheek Carré." Soms is verliezen fijner dan winnen.
"Filipijnse president wil doodstraf opnieuw invoeren." Voor 'erge gevallen' natuurlijk. Zou ook bij ons succes hebben. Helaas.
"Je hebt God niet nodig om een goed mens te zijn." Je hoeft gelukkig geen 'goed mens' te zijn om in God te mogen geloven.
Aankomst in Zaventem. Krankzinnige wachtrijen aan liften naar parking. Waarom hebben wij geen normale luchthaven?
Bevrijdend is de gedachte dat je helemaal niet zo geweldig bent en het ook niet echt hoeft te zijn.
Waarom zijn artiesten altijd links, en ondernemers steevast rechts? We missen innovatie.
"PS schrijft gedragscode voor politici." Nooit zo blij geweest dat ik geen politicus meer ben.
"Topvrouwen bewijzen feminisme geen goede dienst." Als we moeten kiezen tussen vrouwen en feminisme, laten we dan voor vrouwen kiezen.
Het is wetenschappelijk moeilijk houdbaar om in niets anders dan de wetenschap te geloven. Je hebt dan altijd gelijk, maar mist de essentie.
Logica is zoals het huwelijk. Alles lijkt vastgelegd, en daarna begint het pas.
Mensen komen en gaan, zoals gêne en ijdelheid.
De rechtsstaat is er niet enkel om de meerderheid een goed gevoel te geven, maar ook om minderheden, hoe onaantrekkelijk ook, te beschermen.
Wie om meer vrijheid vraagt, vergeet haar te beoefenen.
Wat is het moeilijk om naar sprekers te luisteren. En ik spreek zelf zo vaak. Mijn excuses aan iedereen die ascetisch op het einde wachtte.
Het is nog niet te laat om je in te schrijven voor de BeneFieN quizavond voor het goede doel op 18 mei. Doen!
Weer staking in Zaventem. Terroristen krijgen onze luchthaven niet klein. Wijzelf wel.
Bewondering uit medelijden. Een nieuwe deugd in onze sentimentele tijden.
Elke reactie komt te laat omdat zij een reactie is.
Een verlichte geest is altijd kritisch. Ook tegenover de Verlichting.
Ik moet het toegeven: mijn grote voorbeelden dateren van voor de Verlichting. Erasmus en Montaigne. Horatius en Seneca.
Zouden zij die nu tempeesten tegen de islam de grootste verdedigers van de mensenrechten zijn, mocht er echt een autoritair regime komen?
"Spoorbonden behouden eerste twee stakingsdagen, drie andere uitgesteld." Zoals vakantiedagen die worden opgespaard.
Angst voor de islam aanwenden om vrijheid van onderwijs te liquideren, is een even doorzichtig als moreel verwerpelijk manoeuvre.
Dat circussen zoals assisenprocessen nog altijd bestaan, is een blamage voor ons land. Waarom niet gewoon de schandpaal herinvoeren?
Lezing over vluchtelingen en migranten in Turku. Veel humor en weinig drama in de zaal. Constructieve lichtvoetigheid.
"De Wever is geen populist volgens linguïsten." Alsof het een ramp is een populist te zijn. Of een linguïst.
"Existentiële vragen hebben geen plaats in het leerplichtonderwijs." We mogen jongeren niet dom houden, er is meer dan wetenschap alleen.
Eindeloos lang duurt de zonsondergang in de luchthaven van Riga. Alsof de tijd voorbijgaat zonder te bewegen.
Correcte spelling is: citoyenneté. Maar ook dan zijn het lessen waar ik gewetensbezwaren tegen heb.
"Eén zuilloos schoolnet in Vlaanderen." We vrezen de invloed van de islam, maar geven zelf onze grondwettelijke vrijheden prijs.
"Lessen wiskunde zijn te saai." Dat vind ik eerder van televisieprogramma's.
"Nieuwe burgemeester Londen haalt scherp uit naar verliezende kandidaat.' Winnen met klasse is nog moeilijker dan stijlvol verliezen.
Er zijn verlichte geesten die beweren dat "De Schepper" niet bestaat. Terwijl hij heel recent werd herkozen tot rector van de UHasselt.
Een uitbundige lenteavond verslaat alle argumenten. Prachtig dat wij voorbijgangers mogen zijn.
Hoe minder je weet, hoe meer je meent met zekerheid te weten.
Waarom willen mensen toch altijd de vrijheid beperken door regeltjes op te leggen over hoe wij vrij moeten zijn?
"Vijf topboeken die u gelezen moet hebben." Het werk is misschien hard. Maar de vrije tijd is meedogenloos.
De gevaarlijkste ideologen zijn zij die zelf denken dat ze 'neutraal' zijn.
Verdraagzaamheid is het voorrecht van wie zelf weet wie hij is.
Herhaal je vooroordelen, en ze worden waarheden.
Seoul. De avond valt na de viering van 111 jaar Korea University. Mooie dag, en toch geen woord over 'onze normen en waarden'.
Wij zijn voor superdiversiteit, maar dan zonder andersdenkenden.
"Iedereen wordt als atheïst geboren." Ik heb nog niemand in de wieg zien liggen die sterk overtuigd was van het niet-bestaan van God.
Vrije meningsuiting: anderen mogen onze mening vrij uiten.
"Katholiek onderwijs geeft andersgelovigen volwaardige plek op school." Dialoogschool biedt meer vrijheid dan "neutraal" onderwijs.
Als je in Vlaanderen moet kiezen tussen vriendelijkheid en oprechtheid, doe je best alsof je vriendelijkheid oprecht is.
Vrije meningsuiting is vaak: perfect weten wat je waar en tegen wie moet zeggen om overal succes te hebben.
Wie weinig ideeën heeft, geeft de indruk dat hij zich zelden vergist.
Verlichting als staatsgodsdienst. Elke samenleving heeft haar dogma's en taboes, alsook het onvermogen om die zelf te zien.
"Nog steeds lange wachttijden in Zaventem." Ik beken eerlijk dat ik straks ook uit Schiphol vertrek, met spijt in het hart.
Mensen die optimisme een plicht vinden, zijn pessimisten.
Idealisten weten precies hoe we allemaal samen heel gelukkig moeten worden. Maar zelf zijn ze het niet.
1 mei, feest van de arbeid, een mooi en geruststellend ritueel. We weten wie waar wat gaat zeggen, en waarom.
"CdH verzet zich tegen federale regering om het land te redden." Niets is verloren. Er zijn nog helden.
"Je moet kritischer gaan denken", zei mijn leraar. Maar ik geloofde hem niet.
Franstalige onderwijsplannen mikken op uniforme opvoeding en comfort van ouders. Maar vrije, kritische mensen? Die zijn gevaarlijk.
Het ontslag van Annemie Turtelboom. Hoe kunnen we enerzijds ongenadig zijn voor politici en anderzijds pleiten voor een "warme samenleving"?
Een Vlaming met een mening over onderwijsplannen in Franstalig België. Oei. Voor je het weet ben je een racist. Of zelfs een katholiek.
Hartelijke gelukwensen aan Caroline Pauwels, nieuwe rector van de VUB. Ik kijk uit naar een fijne samenwerking, ook in Brussel.
Le pacte d'excellence en Belgique francophone: l'égalitarisme idéologique menace l'égalité des chances.
"Pacte d'excellence" in Franstalig onderwijs: meer vakantie, minder ambitie. Onderwijsvluchtelingen, hartelijk welkom in Vlaanderen.
Noem niemand zomaar een onnozelaar. Geef hem de kans dat zelf te bewijzen.
Wat is eigenlijk het verschil tussen "verplicht vaderschapsverlof" en schorsing?
KU Leuven en UCL. Van scheiding tot warme vriendschap, La frontière linguistique n'est pas un rideau de fer.
"Seksisme: een op zes mannen werd al nagefloten." Ik ben er nogal gerust in.
"Tijdelijke check-in Zaventem brengt passagiers in gevaar." Hoog tijd om weer normaal te doen.
De KU Leuven houdt van Brussel. Ook en vooral nu. Prachtige avond in de Beursschouwburg.
"PS en Open VLD mikken op burgerconventie over grondwaarden." Een grondwaarde is dat je tegenover grondwaarden gewetensbezwaren mag hebben.
"Betere communicatie over voetgangerszone in Brussel is nodig." Handelaars verliezen niet langer 40% van hun omzet. Ze behouden 60%.
Geweldige rectorscantus Stura KU Leuven. Korte nachten maken het leven langer.
Vroeger zochten mensen troost in de almachtige God, nu in de almachtige Rede. Terwijl almacht juist het probleem is.
Luc De Schepper erg scherp voor KU Leuven in het Belang. Wij willen heel graag blijven samenwerken met de U Hasselt. Dat versterkt Limburg.
Ecolo opteert voor vierdagenweek. Hopelijk mogen we dan blijven werken in onze vrije tijd.
Eenvoudige antwoorden leiden tot onoplosbare vragen.
Doe je altijd dommer voor dan je opponent, hoe groot de inspanning ook is.
Woede is een agressieve vorm van ongelijk bekennen.
Atheïst word je niet omdat God niet bestaat, maar omdat hij je hindert.
Van Leuven over Gent en Brussel naar Leuven. Alle campussen zijn anders, maar overal is er de unieke sfeer van de KU Leuven.
Cynici verwarren hun teleurstelling over het leven met intelligentie.
Mensen spreken soms over de Verlichting met een vanzelfsprekendheid alsof ze het over buislampen hebben.
Ik ben erg voor diversiteit, zolang we allemaal verschillend mogen zijn.
"Jennifer Aniston uitgeroepen tot mooiste vrouw van het jaar." Lelijke mannen hebben geluk. Zo'n seksistische prijs zullen wij nooit winnen.
"Het respectvolle gesprek is te Westers. We hebben harde discussies nodig waarin alle gevoelens naar boven komen." Dan toch zonder mij.
De verharding van het debat. Een genuanceerde mening is niet langer een mening. En een respectloze provocatie 'doet de mensen nadenken'.
Het is al kwart voor negen. En ik heb nog altijd niemand gevonden om boos op te zijn vandaag.
Betogingen voor meer solidariteit. Ben je dan ook solidair met je tegenstanders?
Meisjes proeven van exacte wetenschappen en overrompelen de KU Leuven.
De vrijheid om vriendelijk te zijn. Die bestaat ook nog.
Hartelijke gelukwensen aan Karen Maex, nieuwe rector van de Universiteit van Amsterdam.
"Abou Jahjah dient klacht in tegen Jambon." Als N-VA een fout maakt, is Abou Jahjah haar geheime wapen om de volksgunst te herwinnen.
De eenvoudigste manier om een probleem op te lossen, is het te ontkennen.
Laat u geen schuldgevoel aanpraten als u man, blank en oud bent. Er is toch niets aan te doen. En anderen hebben dan weer andere gebreken.
Elke agressieve tweet is een opluchting. De auteur ervan slaat ondertussen zijn partner niet in elkaar.
Vrijheid van meningsuiting betekent dat alles mag worden gezegd. Maar ook dat je niet naar onzin hoeft te luisteren.
Wie beweert dat met zijn belastinggeld onze ministers worden betaald, moet toch wel erg veel verdienen.
Een paar jaar geleden was Angela Merkel de baas in Europa. Nu duidelijk Erdogan.
Het probleem bij een minister die aftreedt, is dat er daarna een nieuwe minister komt.
De grote kracht van een optimist is zijn onvermogen om een pessimist te zijn.
Burgerschapseducatie. Wat een gruwelijk woord. Vroeger heette dat gewoon indoctrinatie.
"BP ziet winst fel dalen." En toch krijgt topman Bob Dudley van aandeelhouders geen loonsverhoging tot 19,6 miljoen dollar.
De zon schijnt vanochtend. En ik voel me zo ziek als een luchtverkeersleider. Het wordt een prachtige dag.
'Zieke' luchtverkeersleiders zijn zoals professoren die zouden staken tijdens examens van hun studenten. Er is altijd een ethisch minimum.
Brussels Airport. Het einde van een luchthaven?
De gemakkelijke oplossing komt niet van wie de vraag beantwoordt, maar van wie haar vreest.
Velen weten perfect hoe zij alle problemen zouden oplossen als politicus. Eigenlijk bedoelen ze: als dictator.
Er is in onze samenleving steeds minder vrijheid, behalve wanneer ze verplicht is.
"Leerplicht moet vanaf vijf jaar of jonger in Antwerpen." Je zou voor minder naar de parking vluchten.
Ontslag van Joëlle Milquet is terecht. Leedvermaak niet.
"Gezondheid, Gedrag en Geluk: De G3 die er echt toe doet." #echteG3
Wat we echt denken, is niet wat we zeggen, maar wat we doen.
Problemen horen bij het leven. Mensen die denken ze allemaal op te kunnen lossen helaas ook.
"74% vindt dat regering te laks was voor religieus extremisme." Elk extremisme is gevaarlijk. Hitler en Stalin waren niet heel religieus.
"Salah besefte pas bij Stade de France wat hij aan het doen was." Terroristen zijn argeloos en naïef, maar bedoelen het nog zo slecht niet.
Lentemorgen. De stad krimpt, het land wordt groter.
"Mohamed Abrini bekent man met het hoedje te zijn." Zou hij echt durven te liegen?
Iedereen zit in Panama. Voetballers, bankiers, politici, ontwikkelingsorganisaties, artiesten. De academische wereld heeft de trein gemist.
Een kwarteeuw geleden was de samenleving verdraagzaam, en de paus streng. Vandaag is het andersom.
Warme oproep: stem voor Julie Segers!
Paus Franciscus, geen harde neoliberaal en niet meedogenloos. Een paus voor katholieken en misschien meer nog voor niet-katholieken.
Vrijheid van meningsuiting is: ook durven te spreken over onderwerpen waarover geen redelijk gesprek mogelijk is.
"Burgemeester Vorst wil opnieuw 19 politiezones in Brussel." Waarom geen 19 politiezones in Vorst?
Logica is een verenging van de werkelijkheid, geen weergave ervan.
"KU Leuven komt niet voor in ranking top 50 universiteiten jonger dan 50 jaar." Dat klopt. We verkeken onze laatste kans in 1474.
Er bestaan vandaag geen schokkende meningen meer. Tenzij ze genuanceerd zijn.
Zolang God bestaat, zullen er atheïsten zijn. Hopelijk houdt hij het nog een tijdje vol.
"Nabestaanden Nederlandse slachtoffers aanslagen klagen Belgische staat aan." Advocaten sleuren getroffen mensen mee in uitzichtloos proces.
Tocht door de nacht. Katten lopen de straat over in aandoenlijke haast.
Mensenrechten betekenen dat ieder mens, wie hij ook is, menselijke waardigheid behoudt. Blijft dat ook zo in onze moeilijke tijden?
Wij verdedigen onze westerse democratische rechtsstaat. Maar tegelijk gaan steeds meer stemmen op voor de doodstraf, en tegen verjaring.
Al die tegenstanders van verjaring... Laten we compensatie van Italië vragen voor het leed dat Julius Caesar onze Ambiorix berokkende.
"Tiental vrachtwagens blokkeert snelweg." En toch zal iemand weten uit te leggen dat het 'algemeen belang' hiermee is gediend.
Meester Van Steenbrugge is een vurige verdediger van de rechtsstaat. Tenzij het om de kerk gaat.
Waar recht en moraal samenvallen, eindigt de rechtsstaat.
Als we geen dromen meer hebben, blijven de woorden die aan hen herinneren.
Waarom denken we dat onze vroegere mening onjuist was, en de huidige juist? De huidige is ook onjuist.
"José Mourinho krijgt aanbod uit Syrië." Economische migrant?
"Religieuze mensen zijn minder verstandig." Je mag nooit veralgemenen. Voor andere gelovigen geldt dat niet.
Even afkicken na de aanslagen. De Panama-fraudeurs. Op zoek naar namen, namen, namen. En genieten van ons leedvermaak.
Wat doe je als iemand een mes in je rug steekt? Het mes eruit halen.
Het nieuwe pessimisme. We hadden een mooie zomer dit jaar. Het was gisteren.
In populaire kranten lees je wat mensen denken, in kwaliteitskranten wat ze zouden moeten denken.
"Mayeur: manifestatieverbod trof alleen extreemrechts, niet extreemlinks." Dan ben je toch gewoon extreemlinks zolang je in Brussel bent?
Het anti-Europese nationalisme. De geborgenheid van de schuilkelder die de wisselvalligheid van de buitenlucht vervangt.
Brussel, een zeldzame Europese hoofdstad die er de laatste 25 jaar op achteruitging. Juist. Zelfs al denkt Donald Trump hetzelfde.
"Handel als een echte man!" Op zo'n moment zou ik een vrouw willen zijn.
Hoe meer wij denken te weten, hoe minder wij weten.
Thomas na Pasen. Lijden onder je ongeloof is een vorm van geloof.
"Syriëgangers steeds jonger en minder religieus." Eerder klassenstrijd dan godsdienstoorlog.
"Het is weer rustig in Molenbeek." Een mooie bestemming voor een citytrip. Alleen jammer van het slechte weer.
"Kom drie uur voor uw vlucht naar Zaventem." Dit is het moment voor luchthavens aan onze grenzen om over te nemen.
"Abdeslam heeft zichzelf opzettelijk niet opgeblazen in Parijs." Alsof zichzelf opzettelijk wèl opblazen de normale gang van zaken is.
Zaventem gesloten, Waalse wegen door vrachtwagens geblokkeerd. Alleen de Oude Kwaremont blijft open.
Hans-Dietrich Genscher (1927-2016). De tijd toen Europa in zijn eigen waarden geloofde en groter werd.
"Alles is in handen van de politievakbonden." Veiligheid in, onveiligheid buiten Fort Zaventem?
"Fusie Brusselse politiezones is Vlaams voorstel en dus onbespreekbaar." Misschien is efficiëntie wel een onaanvaardbare communautaire eis.
Onze cultuur aanvaardt de vrije meningsuiting van haar tegenstanders. Die zwakheid is haar sterkte.
"We houden de dialoog open" betekent eigenlijk: de gesprekken zijn mislukt.
"Van onze politici gaat het niet komen." Altijd gevaarlijk wanneer niet-verkozenen zich als redders des vaderlands opwerpen.
Mensen met een kort lontje. Gevaarlijk in tijden van bomaanslagen.
Solidariteit. Een woord dat vaak de daad vervangt.
Mensenrechten zijn een onvervreemdbaar deel van onze waarden. Maar horen barmhartigheid en vergiffenis er ook bij?
"Vlaams Belang wil doodstraf opnieuw invoeren." Juist nu moeten we tonen dat onze beschaving meer is dan een dun laagje vernis.
Hoe forser de taal, hoe begrensder de visie.
We moeten terroristen proberen te begrijpen, maar we mogen er nooit begrip voor opbrengen.
"Yvan Mayeur: la Flandre est venue salir Bruxelles avec ses extrémistes." Of: zonder Vlaanderen zouden er in Brussel geen problemen zijn.
"We zijn allemaal schuldig." Een gevaarlijk zinnetje, waardoor onschuldigen zich schuldig, en schuldigen zich onschuldig voelen.
Zalig Pasen. Het leven is sterker dan de dood.
Maak nooit ruzie met wie verdeeldheid wil zaaien.
We moeten in Europa durven te erkennen dat alle mensen gelijkwaardig, maar niet alle meningen evenwaardig zijn.
Solidariteit is onontbeerlijk. Maar ze betekent ook dat je van slachtoffers geen daders, en van daders geen slachtoffers maakt.
Abdeslam legt de verantwoordelijkheid voor aanslagen in Parijs bij Abaaoud. Consequent in extreme lafheid.
De westerse cultuur is onvolmaakt. Maar dat wettigt geen aanslagen. Slachtoffers mogen zich nooit schuldig voelen.
Ongelooflijk veel respect voor de prachtige manier waarop UZ Leuven terreurslachtoffers opvangt en behandelt!
Er zijn veel meningen. Ze mogen worden geuit. Maar ze zijn niet allemaal evenveel waard. Relativisme is relatief.
Terreuraanslagen. We mogen vooral niet anders gaan leven.
Martelaars zijn zij die door anderen worden gedood. Niet zij die anderen doen sterven.
Ondanks alle terreur: de moed om vrij te denken en te zijn.
Waarom is het toch zo belangrijk dat iedereen hetzelfde denkt over diversiteit?
Moraalfilosoof Patrick Loobuyck voorspelt meer secularisering en meer seks voor het huwelijk. Zolang het erna maar rustig blijft.
Waar is de tijd dat we dingen gewoon graag deden? Vandaag moeten we voor alles een 'passie' hebben.
"Leraar in 2025: te blank, te oud en onvoldoende geschoold." Leraren, word jonger, minder dom en minder blank. Wanneer eindelijk waardering?
"Wachten tot Salah spreekt." Gelukkig weet hij dat liegen niet mag.
Natuurlijk zijn correcte juridische procedures van kapitaal belang. Maar ze zijn een deel van de rechtsstaat, ze staan er niet boven.
Op zondagavond schrijven over Tine Halkes. Het leven zou wreder kunnen zijn.
"Sven Mary dient klacht in tegen procureur van Parijs." Zo'n procureur kan inderdaad heel gevaarlijk zijn.
Verdraagzaamheid tegenover religie wordt steeds minder, in naam van de verdraagzaamheid.
"De cultuursector is te mannelijk en te blank." Een gevoel dat ik over mezelf ook al de hele ochtend heb.
Sven Mary advocaat van Abdeslam? Het zijn altijd weer de welgestelde burgers die zich dure advocaten kunnen veroorloven.
Salah Abdeslam gevat. Levend. Gelukkig weer een 'martelaar' minder.
Hartelijke gelukwensen voor Herman Van Goethem, nieuwe rector van de UA. Prachtig dat in Vlaanderen rectoren democratisch verkozen worden.
Als ik de krant lees vandaag, lijkt het alsof wij in een volmaakt veilig land zouden leven als er geen criminele politieagenten waren.
Als de doodstraf in ons land vandaag nog bestond, zou ze zeker niet afgeschaft worden. Een gruwelijke gedachte.
Vergiffenis bevrijdt niet enkel wie ze krijgt, maar ook wie ze geeft. Het leven wordt er lichter en mooier door.
Het is kwetsend wanneer mensen voelen dat je bang bent hen te kwetsen. Vrijheid kan voorkomend zijn.
Godsdienstlessen op school vervangen door ideologische indoctrinatie over hoe wij horen te leven? God behoede ons daarvoor.
Alles is aanstootgevend: Pasen, hoofddoeken, korte rokjes. Weldra enkel neutrale mensen die neutraal denken en er neutraal uitzien? Help!
Het vrije woord. Je mag zeggen wat je wil, zolang je maar geen hoofddoek draagt.
Zeg je tegenstanders niet dat ze ongelijk hebben, maar verwijt hen dat ze 'angstig' zijn. Dat is kwetsender.
Iedereen weet heel precies wat onze politici moeten doen, en toch wil haast niemand nog politicus worden.
Retorica is zoals humor. Plotseling wordt de waarheid groter.
Als we van die nare christelijke cultuur af willen, waarom dan geen maanden met drie decaden van tien dagen, zoals in 1793?
Vandaag vijfenveertig jaar geleden verongelukte, diep in de Kempen, Jean-Pierre Monseré. De dood blijft, de herinnering ook.
Opvallend hoe vaak 'anderen' een voorbeeldfunctie hebben of meer belastingen zouden moeten betalen.
Femke Van den Driessche, 19, en einde carrière. Zo is onze samenleving. Zero tolerance, geen tweede kans.
De domste manier om extreemrechts te bestrijden, is moraliseren. Wat niet mag, is aantrekkelijk zolang het gevaarloos lijkt.
Misschien is hypocrisie de oplossing niet. Maar je partner altijd zeggen wat je denkt, dat is pas wreedheid.
Weldenkendheid. De beste manier om gedachteloos door het leven te gaan.
Eigenlijk supporter ik voor geen enkele voetbalclub, en al zeker niet voor de winnaars. Maar in moeilijke tijden wel voor OHL.
Mensen die lichtgeraakt zijn, mag je vooral niet zo noemen. Dan worden ze boos.
Oprechte bewondering voor beide kandidaat-rectoren aan de UA. Ik weet uit ervaring hoe slopend verkiezingen kunnen zijn.
Het is rustig in de politiek. De voorbije dagen werd niemand met Hitler vergeleken.
Europa mist vooral zelfvertrouwen. We zijn geen heiligen, maar echt niet de ergste mensenrechtenschenders, racisten en seksisten ter wereld.
KU Leuven twaalfde beste Europese universiteit volgens Times Higher Education. Als we niet zo bescheiden waren, zouden we ermee uitpakken.
Er zijn mensen die tegen populisme, maar voor referenda zijn. Populisme van het zuiverste water.
Altijd maar bescheidener worden. Een torenhoge ambitie.
Pascal Smet wil Brusselse metro doortrekken tot Vlaamse rand. Misschien toch eerst een paar tunnels behoorlijk onderhouden.
Volgens De Ochtend zou er in Antwerpen maar één universiteit zijn. Hoezo? De UA is er toch ook?
Europese waarden: zwichten voor de Turkse dictatuur omdat het tegendeel nog erger lijkt.
Vrouwendag. Een moment waarop mannen vrouwen prijzen in plaats van hen ernstig te nemen.
Peter Mertens pleit voor 30-urenweek. De tragische visie dat arbeid per definitie vervreemding is.
Onze 'waarden' in preambule van een Vlaamse grondwet. Komen we verder dan innovatie, diversiteit en verlichting? Indien niet: laat dan maar.
Je kunt solidair zijn. Je kunt zeggen dat je solidair bent. Je kunt zeggen dat anderen solidair moeten zijn.
Er zijn mensen die niet in God geloven. Dat begrijp ik. Er zijn mensen die niet in God geloven, maar wel in zichzelf. Dat begrijp ik minder.
Dode dichters bieden geen weerwerk. Hun woorden zijn alleen, worden van iemand anders.
La France remet la Légion d'honneur au prince héritier saoudien. Les délices de la laïcité.
"Duitse vicekanselier: Trump vormt gevaar voor vrede en vooruitgang." Gaat het dan zo goed daarmee, vandaag?
Ik heb niets tegen kunst, maar nog meer houd ik van schoonheid.
Vandaag stond ik in de sombere Anspachlaan. Geen autovrije straat, maar een autoweg zonder auto's.
Ironie is wat passé. Maar ernst is ook niet alles.
Le Pacte d'excellence pour l'école en Belgique francophone: un projet collectiviste. Les réfugiés scolaires sont les bienvenus en Flandre.
Brugge, pure schoonheid, op een doodgewone donderdagavond in maart terwijl er niets gebeurt.
Als het over onderwijs gaat, lijkt Franstalig BelgIë het verre buitenland. De overheid legt er haar staatspedagogiek op.
Wouter Beke wint voorzittersverkiezingen met 98 procent. Van harte proficiat voor deze toch wel onverwachte overwinning!
De inhoud van superdiversiteit komt nauwelijks aan bod. Het volstaat dat we er voorstanders van zijn.
Jean-Claude Marcourt is geen Vlaams minister van onderwijs. Te weinig verheugen we ons om wat niet is.
Iedereen verplicht op school tot 17 uur in Franstalig België? Een nieuwe stap op weg naar "la pensée unique".
Donald Trump is niet bestemd om president van de Verenigde Staten te worden. Eerder het profiel voor een burgemeester van Brussel.
"Frankrijk zal geen migranten meer tegenhouden in Calais." Cynisch, maar misschien wel het belangrijkste 'argument' tegen Brexit.
Mensenrechten zijn er niet enkel voor de winnaars in de samenleving, maar ook -en vooral- voor wie dreigt een verliezer te worden.
Vandaag Leuven, Gent en Torhout. Mooi zijn de dagen die eindigen in West-Vlaanderen.
Waarom heeft iedereen het tegenwoordig over "fucking" en "the fuck", terwijl er elegantere woorden bestaan om onzin te vertellen?
"Donald Trump haalt 49 procent in peilingen." Geweldig hoe hij campagne voert voor Hillary.
Karel De Gucht en God blijven elkaars bestaan ontkennen. Daarom houd ik van allebei.
Karel De Gucht tempeest dermate woest tegen katholieken dat zelfs lauwe cultuurchristenen een acute opstoot van katholicisme ervaren.
Een verhaaltje voorlezen in kinderdagverblijf Kabouterberg. Aandacht en onbevangenheid. Daarin zijn kleine kinderen onklopbaar.
Gedwongen authenticiteit. Een merkwaardig modeverschijnsel.
"Brussels stadsbestuur: voetgangerszone is succesverhaal." In Brussel lukt gewoon alles.
Op drie gedwongen naar de kleuterschool? Later is er nog genoeg tijd voor dwang, helaas.
De paus zou niet van kerkjuristen houden. Onzin. Hij houdt van alle zondaars.
Temptation Island. Ik dacht dat het fictie was, maar lees in de krant dat het echt zou zijn.
Kennis ontslaat een mens ervan alwetend te zijn.
Antitheïsme klinkt stoer, maar maakt een respectvol gesprek met drie kwart van de wereldbevolking volstrekt onmogelijk.
Neutraliteit van de staat is een gevaarlijke illusie, onpartijdigheid een vaak ongemakkelijke noodzaak.
Onderwijs. Als je niets wil veranderen, zeg dan dat je alles tegelijk wil veranderen.
Hoe kun je vandaag een dwarsdenker zijn? Door op te komen voor mildheid.
Wie denkt, geniet van andersdenkenden. Wie niet denkt, noemt hen leugenaars.
"Top bedrijfswereld schaart zich achter Cameron." Slecht nieuws voor hem. Referenda zijn vrijhavens voor averechts denken.
Gun Britten hun Brexit. Heimwee naar een machtig Empire dat nooit weerkeert is een ontroerende manier om ten onder te gaan.
Onwetendheid helpt altijd om met een goed gevoel de verkeerde beslissing te nemen.
Onderhandelen met het Verenigd Koninkrijk voor de Brexit is mooi. Maar erna wordt het pas echt belangrijk.
"N-VA: ook in België lagere kinderbijslag voor Oost-Europeanen." Komt er ook een onderscheid tussen Oost- en West-Vlamingen?
Veertig dagen zonder vrees. Het zou in Europa echt eens wat anders zijn.
Cynisme is gevaarlijk, ironie noodzakelijk.
"Je moet opkomen voor jezelf." Dan toch liever een project met een toekomst.
Eerst wat Europese toegevingen, daarna toch de Brexit.
De mythe van de authenticiteit. We moeten helemaal onszelf zijn, of we nu willen of niet.
"Weldra 90 km/u op de Brusselse ring?" Prachtig idee, maar hoe doen we dat in de file?
"Paus ziet in Trump geen christen." Geen voorzichtige uitspraak. Maar voorzichtigheid is gevaarlijk.
"Philippe Moureaux vergelijkt minister Jambon met nazi." Banaliseren van nazisme is goedkoop en gevaarlijk.
Op weg naar "The YouReCa Challenge" van de KU Leuven. Een prachtige combinatie van wetenschap en performance.
Iedereen origineel. Minder is onrechtvaardig.
"Geens laat seriedoder op uitstap gaan ondanks negatieve adviezen." En dat na amper 43 jaar gevangenis!
Vergetelheid is vergiffenis.
'De maakbare mens' is in de vrije natuur gelukkig een zeldzaam verschijnsel.
Alleen in moeilijke tijden zoals nu kun je in Europa geloven. Als alles goed gaat, is het gewoon iets vanzelfsprekends.
In Brussel. Sommige tunnels zijn open. Dat is al heel flink.
Wie Engels in het hoger onderwijs bestrijdt, doet dat zelden in foutloos Nederlands.
Kennis is hinderlijk. Zij bemoeilijkt het vlugge oordeel.
"De samenleving, en dus de school, moét inclusief zijn." Het onderwijs is een doel op zich. Geen middel om een ideologie te ondersteunen.
Rellen tussen supporters van Antwerp en Beerschot escaleren. Volgens Rinus Michels was voetbal oorlog. Maar oorlog heeft geen voetbal nodig.
Wie houdt van applaus, verdedigt in de kranten best linkse, en op twitter best rechtse standpunten.
Ons seculiere multiculturalisme is niet multicultureel. Het is een streekproduct.
De regel is niet meer dan een eerbetoon aan de uitzondering.
Vasten is hip. Tenzij er een verband met religie bestaat, dan wordt het plotseling achterlijk.
Vanaf vandaag heeft studentenblad Veto een nieuwe website. Word slimmer, lees Veto!
Wat ik compleet mis in de Vlaamse media: de stem van moslims die uit hun geloof de kracht putten om het goede te doen.
Wie zich vlug beledigd voelt, erkent de gebreken die hem verweten worden.
Ik ben een grote fan van de studentenkrant Veto. Ze is helemaal niet zo slecht als je zou denken. En heel gauw met een nieuwe website!
Paus Franciscus pleit zeer terecht voor meer vergiffenis en minder veroordeling. Niets druist sterker tegen de tijdsgeest in.
Heel veel dank aan iedereen die zich vandaag zo geweldig heeft ingezet voor het welslagen van ons patroonsfeest. En aan wie er gewoon was.
Te weinig belicht bij Amerikaanse presidentsverkiezingen: de wilskracht en het incasseringsvermogen van iedereen die meedoet.
"Spanning rond reuzenpanda's stijgt." Kan onze samenleving deze nieuwe beproeving aan?
Poëzie vandaag: vaak heel veel woorden om het enige niet te vinden.
Je mag in onze samenleving geen fouten meer maken. De enige manier om geen fouten te maken is nietsdoen. En anderen veroordelen.
"School van verdachte vluchtmisdrijf beraadt zich over toekomst van leraar." Vroeger deden rechtbanken dat.
Andere datum, ander Patroonsfeest: alle studenten van harte welkom op de academische zitting en het Studentenfeest
"De Lille (Groen) wil Brusselse tunnels sluiten." Vlaanderen, België en Europa weldra op zoek naar een nieuwe hoofdstad?
"Wordt opschorting van straf vaker onmogelijk?" Strengere wetten, minder ruimte voor interpretatie. Oog om oog, tand om tand. Helaas.
"Aartsbisschop Wim Eijk gelooft niet in het vernieuwen van de kerk." Op die manier breekt hij met een eeuwenoude traditie.
Wie vroeger 'levensmoe' was, is vandaag 'klaar met zijn leven'. Het woord is altijd sterker dan de werkelijkheid.
Wie kiest voor de dood, verliest zijn zelfbeschikkingsrecht op het ogenblik dat hij er gebruik van maakt.
Nieuwe CEO van VRT was scenarioschrijver van "Voor boer en tuinder". Een leerzaam programma uit mijn kindertijd.
Carnaval in Keulen niet om mee te lachen. Hopen maar dat de vasten gauw begint.
Wereldverbeteraars houden niet van concrete mensen. Die brengen de grote theorieën in gevaar.
"KI stelt juf De Blokkendoos buiten vervolging." De vlugge publieke veroordeling in 2013, de trage waarheid drie jaar later.
Als euthanasie wegens psychisch lijden een zaak van vrije wil en procedures is, waarom blijven we dan (zeer terecht) zelfdoding bestrijden?
"Lat voor euthanasie bij psychisch lijden moet hoger." Laten we de moed hebben om de wet zonder ideologische taboes te herbekijken.
Gedichten missen vaak bedrieglijke eenvoud, zeggen met te veel woorden te weinig.
Mechanische doping is zeker verwerpelijk. En financiële? Dure voetbalteams die bijeen worden gekocht door dubieuze oligarchen?
Wat is beter: de waarheid spreken en iemand beledigen, of liegen? Het beste is liegen. En blijven volhouden dat je de waarheid spreekt.
Eigenlijk hou ik het meest van poëzie die illusies blijft koesteren. Zonder alwetende ironie. Zonder levenloos cynisme.
Onze rechtenstudent Eli Iserbyt wereldkampioen veldrijden bij de beloften. Heel hartelijke gelukwensen!
"Vrouwveilige zones tijdens carnaval Keulen." Wat is in de andere zones dan precies de bedoeling?
Volgens Pascal Smet kunnen Brusselse tunnels binnen tien jaar dicht dicht. Radicalisering slaat overal toe.
Wat is waarheid? Pontius Pilatus wist al dat de vraag het juiste antwoord is. Maar we weten minder dan toen.
"Transferverbod Real en Atletico tijdelijk opgeschort." Misschien kan voetbal zonder bal. Maar niet zonder handel.
Vorige week Brugge. Gisteren Roeselare. Vandaag Kortrijk. West-Vlaanderen, waar is het beter?
We kunnen echt vrije mensen zijn. Maar het hoeft niet. Dat is vrijheid.
Ik heb niets tegen principiële mensen zolang ze niet te veel principes hebben.
Bestrijd radicalisme niet met plechtig geformuleerde waarden en hoogdravende begrippen, maar met bevrijdende twijfel en humor.
Donald Trump beledigt Brusselaars. Hoe kan zo iemand ooit president van de Verenigde Staten worden?
"Veertig procent van de Vlaamse jongeren is te vinden voor de doodstraf." Laten we ons hier nooit bij neerleggen.
Van stadsdichters verwachten we dat ze op een voorspelbare manier kritisch zijn. Dat verhoogt ons veiligheidsgevoel.
Wie zijn grote gelijk uitschreeuwt, probeert zichzelf ervan te overtuigen dat zijn sluimerende twijfels onterecht zijn.
Als je moet kiezen tussen de vrijheid en de waarheid, kies dan de vrijheid. Enkel zij leidt naar de waarheid, zonder haar ooit te vinden.
Wetenschap en geloof falen allebei als ze gelijk willen halen aan de overkant.
Mensen in Calais zijn geen vluchtelingen maar migranten. Ze zijn in Frankrijk ook veilig, doch verkiezen het Verenigd Koninkrijk.
Brussel. De ontkenning van de problemen is het grootste probleem.
Wat als de asielzoeker uit Koksijde niet schuldig wordt bevonden aan een seksueel misdrijf? Ik suggereer niets. Het is enkel een vraag.
Actori incumbit probatio. Met een datief. Uw Latijn mist wat finesse.
Waarom willen mensen per se bewijzen dat God niet bestaat? Als ze er zelf van overtuigd zijn, kunnen ze toch op beide oren slapen?
Alessandro Baricco. Stilistisch meesterschap is een sublieme vorm van waarheid.
Wie gelijk heeft, probeert zijn gelijk te halen. Wie ongelijk heeft, probeert heel hard zijn gelijk te halen.
Verwerp solidariteit niet omdat ze begrensd is. Beter een beperkte solidariteit dan helemaal geen.
Wie schrijft, blijft niet. Maar terwijl hij schrijft, loopt hij niemand in de weg.
"Er sterven veel meer mensen door een verkeersongeval dan door terreur." Gevaarlijke vergelijking, waardoor terreur een ongeval lijkt.
Als je mild bent voor een tegenstander, lijkt het alsof je hem niet ernstig neemt. Maar wreedheid is erger.
Sommige volwassenen denken nog precies zo over religie als toen ze twaalf jaar waren. Hopelijk gaat het met andere onderwerpen beter.
Geef je fouten toe. Vind desnoods fouten om toe te geven. Succes verzekerd.
Misschien moeten we gewoon naïef durven te zijn. Om strategische redenen dan.
Elio Di Rupo mag zeker aan de macht komen. Later. Als we het ons weer kunnen veroorloven.
Verlangen is ons kostbaarste bezit.
Verwacht geen waardering. Verwacht geen begrip. Verwacht niets, en ook dan valt het tegen. Maar morgen gaat alles beter. Optimisme is kunst.
IS vernielt oudste christelijke klooster van Irak. Wie leeft zonder geschiedenis heeft geen toekomst.
Wie niet moedig durft te zijn, moet de moed hebben dat te bekennen.
"Sarah Palin spreekt steun uit voor Donald Trump." Er zijn betere kandidaten. Maar dat verdiende hij nu ook weer niet.
Een rationalist is iemand die emotionele problemen heeft met onzekerheid.
Mensen waardering geven uit medelijden is het tegendeel.
Vluchtelingencrisis. Wie zich machteloos voelt, is zelden verdraagzaam.
Benoît Lutgen wil "sterk Franstalig front" voor een "positief alternatief". Er zijn nog originele redenaars.
De beste manier om een vreselijke ontsporing te minimaliseren, is over iets beginnen dat nog erger is.
Vrouwen- en homorechten. Laten we hierover nooit compromissen sluiten uit zogenaamd respect voor andere culturen.
Brugge in de winter. Weinig is mooier, behalve Brugge in de lente.
In Molenbeek houden journalisten de bewoners best op minstens een armlengte afstand. En andersom.
"Treinen staan stil tussen Libramont en Jemelle wegens stormweer." Als je gewoon staakt, heb je al die miserie niet.
Wie vernieuwend wil zijn, gaat tegen alle hippe trends in.
De uitzondering ondergraaft de regel niet, maar bevestigt hem.
Het verbod om te doden is niet absoluut, bijvoorbeeld bij wettige zelfverdediging. Het beroepsgeheim van de advocaat evenmin.
Het beroepsgeheim van advocaat Sven Mary is blijkbaar vele mensenlevens waard. Is dat geen te absolute interpretatie?
Als Vlaanderen onafhankelijk wordt, blijft de taalgrens dan open?
Ooit waren radicale ideeën gedurfd, Vandaag genuanceerde.
"Brusselse raakt verdwaald in Australische wildernis maar overleeft dankzij yoga." Hoe zou het eigenlijk met Australiërs in Brussel gaan?
Onherkenbaarheid als nieuwe jodenster. Langzaam wijken voor terreur klinkt redelijk maar is levensgevaarlijk.
"Vrijzinnigen plannen klacht tegen VRT wegens uitzending eucharistievieringen." Beelden van logerituelen wil ik ook wel eens zien op zondag.
Fundamentalisten zijn doorgaans mensen zonder diepe wortels.
Chennai. Opeens duiken mijn oud-studenten uit India overal op. Een heerlijk gevoel.
"Geweld is een probleem in de Europese cultuur." Abou Jahjah is een meesterlijke stemmenwerver voor extreem-rechts.
Twitter wordt langer. Saai.
Bestrijd wie sterker, ontzie wie zwakker is dan jezelf. Nooit anders.
Duitsland en criminaliteitsbestrijding. Wir schaffen es? Weinig van wat iemand echt wil, is onmogelijk.
Spijtig dat Vlaams parlementslid Van Malderen de zaak Tack politiek exploiteert. Liever een zorgvuldige aanpak dan een lynchcultuur.
Zolang God bestaat, zullen er mensen zijn die niet in hem geloven.
Massa-aanrandingen in Keulen. De meest verwerpelijke reactie: "Vrouwen moeten maar voorzichtiger zijn."
Vrees nooit je eigen gedachten.
De vraag vervangen door het antwoord druist in tegen het mooiste wat de Europese intellectuele traditie te bieden heeft.
"Magnette verdedigt Waalse wapenverkoop aan Saoedi-Arabië." De waarden van het Westen, deel II, praktische oefeningen.
De "seculiere" staat. Onze waarden verdedigen door de vrijheid te verminderen. Terwijl juist de vrijheid onze belangrijkste waarde is.
Ach, die lofzangen op de stad altijd. Ook in een doodlopende Zwitserse vallei tussen steengruis en berggeiten kun je wereldburger zijn.
"Spoorstaking gaat door." Vroeg of laat leidt machtsmisbruik tot machtsverlies.
"Waalse spoorbonden beslissen maandag over staking." De slachtoffers zijn in ieder geval niet de kapitalisten, maar pendelaars en studenten.
Schrijven is bewuster sterven.
We denken altijd weer dat we ons op een keerpunt van de geschiedenis bevinden. Niets verandert.
Dromen van een wereld zonder religie. Niets voor redelijke mensen.
Als er iets Europa verenigt, is het klagen over Europa.
Eigenlijk houd ik helemaal niet van James Ensor. Dit op de valreep. Want volgend jaar zeg in enkel positieve dingen...
2016. We zijn vrije mensen. We kunnen kiezen tussen optimisme en pessimisme. Laten we dus voor optimisme kiezen.
Zjef Vanuytsel. Tijden van prachtig Nederlands en hunkering naar vrijheid.
Brussels nieuwjaarsvuurwerk wordt afgelast door terreurdreiging. Maar Waalse spoorstaking niet. Onze normen en waarden houden stand.
Brussel, een vervallen en verwonde stad, met vele buitengewoon mooie plekken en angstvallig verdrongen heimwee.
De mens zal helaas nooit veranderen. Maar hij heeft gelukkig ook mooie kanten.
Vrijheid van meningsuiting over euthanasie is blijkbaar tegen de principes van de Verlichting. Sire, er zijn geen liberalen meer.
Vlaanderen is het land van de mentale preutsheid. Wij aanvaarden alle meningen, zolang ze maar op elkaar gelijken.
"Samenleving deed mijn zoon radicaliseren." De zoon zelf is uiteraard geheel onschuldig.
God is liefde. Ook als Hij niet bestaat.
Wie geen tegenstanders heeft, verdient het niet medestanders te hebben.
Vaak zijn zogenaamd nuchtere, rationele denkers gewoon mensen zonder verbeelding en zin voor symboliek.
Schrijven is precisie. De zoektocht naar het enige woord.
Poëzie is de laatste kans om te ontsnappen uit het zich sluitende net van gebod en verbod.
Elke cynicus beweent, onder een mom van stoerheid, zijn vervlogen dromen.
Ook in een superdiverse samenleving blijven we vrij in onze keuzes en voorkeuren. Soms lijkt het wel alsof het andersom is.
Zalig Kerstmis voor iedereen. Vooral voor wie nu alleen is, of zich zo voelt.
God houdt niet van terroristen. Zouden ze dat eigenlijk weten?
Kerstmis. Een moment om even helemaal anders te denken. Voorbij de grenzen van de rede.
We kunnen de waarheid niet kennen. We kunnen haar enkel vermoeden.
Richard Dawkins vindt godsdienst saai en gevaarlijk. Hijzelf is enkel het eerste.
Ethiek is: tevreden zijn over de inzet van anderen. Maar nooit over die van jezelf.
Joël De Ceulaer naar De Morgen. Ik had hem toch eerder bij Kerk en Leven verwacht.
"Somalië gaat Kerstmis verbieden." Een feest van de vrede is altijd gevaarlijk.
Spoorbonden stellen drie van de vijf stakingsdagen uit. Één zekerheid: uitstel is geen afstel.
Het voordeel van al die dialectsprekers is dat je ze niet verstaat, zodat je ze niet hoeft te begrijpen.
Ik ben tegen humor. En dat is niet om mee te lachen.
Uitvaart Jan Kerkhofs, bomvolle kerk. Ideeën zijn sterker dan de macht.
Wij zijn graag origineel zolang wij maar tot de meerderheid behoren.
Er zijn vergaderingen die langer lijken te duren dan een mensenleven. En nergens een nooduitgang.
Een doctoraat moet een meerwaarde voor het leven zijn, is niet enkel een toegangsticket voor een academische carrière.
Humor en religie maken de wereld groter en mooier. Maar zonder kan ook, zeer zeker, iedereen blijft vrij.
"ACOD wil onder voorwaarden afzien van spoorstaking." Staken is de regel, niet staken de uitzondering.
"Alcoholcontrole kost fietsers rijbewijs." Voetgangers zijn veilig. Voetganger word je door een abonnement bij de spoorwegen te nemen.
Een waarheid die geen fantasie toelaat, is de waarheid niet.
Wie braaf is, krijgt slaag. Wie stout is misschien.
Ingenieurs zijn geweldig. Ze zijn grootmeesters van de taal, en hebben soms ook een zekere technische kennis.
Over God weten we weinig. Dat maakt haar zo aantrekkelijk.
Wie moed toont verliest soms, wie dat niet doet altijd.
Kaarsjes voor kindercardiologie verkopen op de kerstmarkt in Leuven. Geweldig hoeveel mensen gewoon meedoen.
Laten we nooit vergeten dat het onze plicht is de machthebbers te wantrouwen, wie ze ook zijn.
Terroristen zijn saai.
Verontwaardiging is het einde van het gesprek. Het einde van het gesprek is het begin van de rancune.
"Overheidsvakbond dreigt met harde actie bij minimale dienstverlening." Juist die harde actie zal het proces versnellen.
Diversiteit kan nooit betekenen dat iedereen over de invulling van diversiteit dezelfde mening hoort te hebben.
Nultolerantie. Niets door de vingers zien, niets vergeven. Altijd gelijk hebben, en uiteindelijk alleen staan.
Het nadeel van historische gebeurtenissen is dat ze vlug worden vergeten.
Daniël Termont verdedigt zijn poltiekorps dat onder vuur ligt. Ik weet niet of hij gelijk heeft, maar het is wel een teken van morele moed.
Wie denkt dat elke kerk op zondag leeg is, bewijst daardoor dat hij er zelf lang niet meer is geweest.
Vrij Nederland wordt maandblad. Met de vrijheid zelf gaat het ook minder goed.
"Weinig hoop op echte verzoening bij NMBS." Misschien geen ramp. Escalatie is de enige weg naar duurzame verandering.
"Jongens zijn gelukkiger dan meisjes." Quota voor geluk?
"Wees onbezorgd." Optimisme is geen morele plicht, maar het gevolg van een diep vertrouwen dat ooit alles zich ten goede keert.
Volg uw hart, maar wantrouw het voldoende.
Onwetendheid helpt om op elke vraag het antwoord te vinden.
Premier Michel roept spoorbonden op tot wijsheid en verantwoordelijkheid. Zoals een kat vragen ook eens aan die arme muizen te denken.
Als ik mezelf waardeloos vind, blijft een laatste troost: nooit in mijn leven kreeg ik een politieke benoeming. Oef.
"Spoor wil vijf dagen staken in januari." Er is egoïsme. Er is extreem egoïsme. En er zijn de spoorwegen.
Vooral wat we niet mogen zeggen, gaan we heel hard denken.
De zwakheid van Europa is dat niets doen nooit als falen wordt beschouwd.
Abcoude. Wat een prachtig licht vandaag. En zonder enige reden.
Humor. In principe ben ik voor. Al lach ik ook wel eens graag.
De trend van het jaar: overal heel openhartig over je gevoelens praten, ook al heb je ze niet.
"Nultolerantie op alcohol." Zijn dan vooral mensen die één glas drinken gevaarlijk? Radicalisering is nooit de oplossing.
Vandaag feest van Onbevlekte Ontvangenis. En neen, dat heeft niets maar dan ook niets te maken met de maagdelijkheid van Maria.
Minister Marcourt wil genderquota bij bestuur van moskeeën. Binnenkort ook vijftig procent vrouwelijke priesters verplicht in Wallonië?
Vroeger had je verschillende meningen. Vandaag helaas enkel juiste en foute.
Het probleem met politieke benoemingen is dat echt goede mensen ze niet nodig hebben om maatschappelijk te overleven.
Vluchtende politici en burgers die zich vervreemd voelen: het ideale recept voor extreem rechts.
Winst voor Front National. Hopelijk wint de slimme analyse het van de morele verontwaardiging.
Ekklesia Amsterdam op zondagmorgen. Veel humor en levensvreugde. Ook wel ernst, maar toch heel draaglijk.
Soms heb ik medelijden met de Sint. Genereus gedrag zonder wederkerigheid is in onze tijd vaak te mooi om waar te zijn. Helaas.
"Witte mannen van middelbare leeftijd." Stigmatiserende woorden. Vroeger waren ze gewoon blank. Minder de kleur van de dood.
Anne Teresa De Keersmaeker en Rilke. Een dansvoorstelling die alle aspecten van een overrompelend dichterschap prachtig zichtbaar maakt.
Een vernieuwende trend: heel doelbewust niet innovatief zijn.
Zaterdag, heerlijke werkdag met weinig files. Waarom zijn maandagen zo anders?
Eric De Vlaeminck. Velden waren zwart-wit, technisch meesterschap verdoezelde de inspanning.
Optimisten geloven niet in de ideale wereld. Zij houden van de onvolmaakte mens.
Vrije meningsuiting is een grondrecht. Maar je hebt niet de plicht met iedereen die er gebruik van maakt in discussie te treden.
Prachtige avond met Philippe Claudel en Filip Jordens in Leuven. Kunst scheert rakelings langs de waarheid zonder haar te willen bezitten.
Als je moet kiezen tussen iemand beledigen of hem voorliegen, kies dan het tweede. Alleen dan gelooft hij dat je de waarheid vertelt.
Utopieën zijn draaglijk zolang ze dat blijven.
Wie het gevaar niet bemint, zal erdoor vergaan.
Sommigen vinden Brussel gevaarlijk, anderen fantastisch. Maar eigenlijk is het een doodgewone stad die er ooit beter uitzag.
Door loting aangeduide burgers die na lange discussies 'objectief' het beleid bepalen... Dan nog liever een eerlijke, openlijke dictatuur.
Die zogenaamde kloof tussen deugdzame burgers en onbekwame bestuurders... Het zijn toch de burgers die de bestuurders verkiezen?
Klimaatconferentie. Een heerlijke tijd voor moraalridders.
Nederigheid is een ernstige ziekte. Gelukkig ben ik een man en lijd er dus niet aan.
"Molenbeek is nieuwe toeristische hotspot." Zoals gevaarlijke townships in Zuid-Afrika.
Saudi-Arabië. Als Europa moet kiezen tussen vrijheid en geld, zal het geld kiezen en het vrijheid noemen.
"Proximus wil personeelsleden ouder dan 58 weg." Een sympathieke poging om werkgever van het jaar te worden.
Emocultuur verbergt angst voor echte gevoelens.
Reizen naar Brussel zonder bibbergeld. Oei. Maar ook Herselt en Baardegem kunnen gevaarlijk zijn voor chauffeurs van De Lijn.
Er zijn mensen die zich op de Verlichting beroepen om tegen de godsdienstvrijheid te zijn. Toch nog wat meer licht nodig.
Je hoeft niet altijd de waarheid te vertellen als je daardoor anderen kwetst. Maar je moet wel maat houden in het liegen.
Colleges in Straatsburg. Alle studenten kennen Molenbeek. Dat was vroeger anders. We gaan vooruit.
Is het erg dat hier en daar een voetbalmatch wordt afgelast of een concert sneuvelt? Stoïcijns denken en leven helpt.
"Hoe moeten we het imago van ons land oppoetsen?" Alsof het imago belangrijker is dan de werkelijkheid.
Bijgelovig zijn brengt ongeluk.
Het maakt niet uit of wij goede mensen zijn of minder goede, de juiste dingen denken of de verkeerde. Terreur is altijd ongerechtvaardigd.
Wat mensen met "de Verlichting" bedoelen, blijft in vele gevallen duister.
Aan de vrijheid van meningsuiting zijn grenzen, zoals het EVRM aangeeft. Aan de vrijheid van denken niet.
Veiligheid is geen kwestie van onmiddellijk scoren. Daarin verschilt ze van voetbal.
Heel veel dank aan iedereen van de KU Leuven die zich met veel engagement en discretie inzet voor de veiligheid.
Vrijheid van meningsuiting betekent ook: zwijgen uit solidariteit met de hele samenleving. Dat is geen kuddegeest maar burgerzin.
#brusselslockdown. Ook dit hoogbegaafde dier doet mee.
Spoorstaking in Doornik. Nu. Vandaag. Hoe gebrek aan verantwoordelijkheidszin en zwarte humor in elkaar vloeien.
De dreiging is ernstig. Maar dit is geen keerpunt in de wereldgeschiedenis. Zo zullen we er binnen tien jaar aan terugdenken.
Philippe Moureaux ontkent dat zijn beleid te laks was. Het zij zo. Hij is het verleden. Laten we naar de toekomst kijken.
Vrije geesten zijn gevaarlijk voor autoritaire regimes. Je weet nooit wat ze denken, en het is zelden wat je denkt.
Lege straten in Brussel, gewonde stad. De glorie van de negentiende eeuw, de langzame neergang nadien.
Pro League last voetbalwedstrijden niet af, ondanks uitdrukkelijke vraag van het crisiscentrum. Eerst voetbal, dan veiligheid. Decadent.
Al-Qaeda tegen Daesh. Mannen met grote ego's en korte lontjes. Goed dat er ook vrouwen zijn.
Terreur is angst voor de vrijheid.
Abaaoud overleden. Terreur leidt ertoe dat je, tegen al je ideeën en alles wat je dierbaar is in, toch blij bent om de dood van een mens.
Het leven is gevaarlijker dan vroeger. Maar het maatschappelijk debat is oprechter en minder omfloerst.
John Crombez wil parlementaire onderzoekscommissie over gaten in veiligheidsnet. Alsof het komkommertijd is.
Qatar. Moeten we daar nu echt gaan voetballen? Of hebben we de moed om neen te zeggen?
Één politiezone in New York. Maar Brussel is er te groot voor. Wanneer denken Brusselse politici eindelijk aan algemeen belang?
Iedereen is onschuldig tot bewijs van het tegendeel. Behalve Philippe Moureaux. Die blijft het ook daarna.
Molenbeek hoofdstad van het terrorisme. Maar gelukkig, morgen is er een grote flitsactie in het verkeer.
Stoïcijns denken helpt in tijden van onzekerheid.
Er zijn mensen die denken religieus te zijn maar in niets geloven, behalve in hun eigen korte lontjes.
Zopas door leeg Parijs naar Orly gereden. Bijna tedere veiligheidscontrole. De schok verenigt mensen.
Verdampende kennis. Vroeger hoefde je niet uit te leggen dat de Bijbel geen geschiedenisboek is. Nu wel.
Rijk zijn verhindert je het te worden.
"Het hout" van Jeroen Brouwers. Een boek dat je enkel goed kan vinden. Dus niet meteen het beste.
Als we nu eens wegblijven van vergaderingen die we niet fijn vinden. Misschien zijn anderen daar ook wel blij om.
Net terug uit Amsterdam. Daar was het helemaal geen Wapenstilstand. Dat komt ervan als je niet aan de oorlog meedoet.
Culinaire meerwaardezoekers. Eigenlijk hou ik meer van mensen die eten als ze honger hebben.
De waarheid bestaat niet meer. Daardoor is complete onzin helaas niet langer met haar in strijd.
Alexander De Croo wil lege kerken en abdijen voor vluchtelingen. Dan is het pluche van de senaat comfortabeler. Staat ook meestal leeg.
Macht corrumpeert. Wie dat ontkent, bewijst het.
Privacy. Een oase. Ook en vooral als je niets te verbergen hebt.
Absoluut willen bewijzen dat God niet bestaat, getuigt van een stille vrees voor het tegendeel.
Alleen Elvis blijft bestaan. Op den duur zou je nog een televisietoestel kopen. En het aanzetten.
Wij weten steeds minder over religie. Dus zijn wij er vaker tegen.
Nooit twijfelen is een teken van vertwijfeling.
"We leven in een ontzettend snel evoluerende kennismaatschappij." Dat hoor ik nu al jaren.
Stoere tijden. Als een terdoodveroordeling uitblijft, noemen we elke straf een vrijspraak.
Bij elke gebeurtenis horen we pleidooien voor strengere straffen. Nooit voor mildere. Alsof wij allemaal volmaakte mensen zijn.
"Schuldenberg voetbalbond stijgt van 7 naar 17 miljoen." Hopelijk verliezen we weer vaker. Dan dalen eindelijk de spelerspremies.
Mist. Eindelijk een goede reden om niet verder hoeven te kijken.
Antwerpen. Heerlijke stad, waar het woord primeert op de waarheid en bescheidenheid grootspraak is.
Een vooroordeel is het verzet van de massa tegen de werkelijkheid.
Aan de omvang van de zin voor humor meet je de grootte van de geest.
Stress op het werk. Zou ik tijd moeten voor maken. Maar iedereen is zo aardig.
Je kunt sociaal zijn, en toch van deze tijd. Vakbonden die dat bewijzen, zullen overleven.
Je kunt over je tegenstanders spreken of over hen zwijgen. Het eerste maakt hen boos, het tweede schaadt hen.
Net terug uit Geel, de universiteitsstad van de Kempen. Waar de KU Leuven zich helemaal thuis voelt.
Zoek nooit het conflict. Maar vermijd het ook niet, als je later geen ruzie wil.
"Vijf redenen waarom Adèle de populairste zangeres van de eeuw is." En zeggen dat ik nog nooit van haar had gehoord. Ik schaam me dood.
Onbetrouwbare mensen zijn een gevaar, compleet onbetrouwbare mensen bieden zekerheid.
"Franstalige meerderheid in Linkebeek neemt collectief ontslag." En niets daarover op CNN of BBC. Buitenlandse zenders zijn wereldvreemd.
Populisten. Zo worden politici die veel stemmen halen genoemd door politici die er weinig krijgen, maar er ook graag veel zouden hebben.
Zon in Amsterdam. Een krant en een koffie. Even het gevoel met pensioen te zijn.
Bob Peeters ontslagen bij Lokeren. Dat zal hem leren zomaar wedstrijden te winnen.
Zeg nooit dat je opponenten dom zijn. Prijs hun intelligentie. Het is sterker slimme, dan domme tegenstanders te verslaan.
"Vakbond stopt met wegblokkades na tweede sterfgeval." Één dode volstond niet.
Je hebt toespraken die gehouden moeten worden. En je hebt toespraken waarnaar je luistert.
Laat je medewerkers nooit vallen. Ook en vooral wanneer ze ongelijk hebben. Misschien een idee voor de VRT.
Willem Aantjes overleden. Voor hem waren ideeën belangrijker dan ideetjes.
"Vrouw sterft nadat chirurg vastzit in wegblokkade door stakers." Waar liggen de grenzen van het "absolute" stakingsrecht?
"Treinstakingen kosten ons 10 miljoen euro." Dus zullen we op de spoorwegen moeten besparen.
Eerst de mens, dan de waarheid, dat is de waarheid.
Denk nooit dat je alle troeven in handen hebt. Plotseling blijk je mee te spelen in het verkeerde spel.
Soms krijg je een mes in de rug. Haal het er vlug weer uit en doe alsof het een streling was.
Het leven is een misverstand. Aan ons om het op te lossen.
Volmaakte mensen hebben weinig begrip voor onvolmaakte. Dat verdient weinig begrip.
Het ergste van humor is dat sommigen ermee lachen.
De ogen van huisdieren zijn een herinnering aan onze dromen.
Zaterdagavond in Kortrijk. Natuurlijk heb je ook Parijs en New York. Maar dat is toch minder.
Wie ondergeschikten afsnauwt, laat zien dat hij niet tegen zijn oversten opgewassen is.
De haven van Gent heet blijkbaar Port of Ghent. Oef. Eindelijk zien we het groot, en nemen we afscheid van ons provincialisme.
Als mens en dier volstrekt evenwaardig zijn, moeten dierproeven, het eten van vis of vlees en het doden van muggen tegelijk worden verboden.
Misschien is de regering niet moedig genoeg. Maar iedereen weet dat, mocht ze verdwijnen, ze door een minder moedige wordt vervangen.
Vertrouw God als hij zijn bestaan verzwijgt.
"Van de Brusselse politiek zou je cynisch worden." Heel erg. Je begint er dus best aan als je al cynisch bent.
Leedvermaak is het ultieme bewijs van mediocriteit.
De charme van Vlaanderen: bij gebrek aan triomfen proberen wij de besten te zijn in bescheidenheid.
Wij zijn in deze wereld allemaal voorbijgangers die volledig vergeten zullen worden. Wat een opluchting.
Als ik de rector van de UCL hier in Warschau bezig hoor, zijn wij in België allemaal geniaal. Dat verbergen wij dan toch meesterlijk.
Verplicht vaderschapsverlof. Iedereen zwanger.
Agressief gedrag is de voorbode van de nederlaag.
Kunstenaars zullen de wereld niet redden. Kunst wel.
Wachten in de lobby van een hotel voor een gesprek waarop je niet zit te wachten.
De VRT verdient deskundige hulp in plaats van bittere hoon.
Idealisme vind je zelden bij wie het predikt.
Ironie relativeert het absolute, maar ze vervangt het niet.
Verstand moet je hebben, maar je hoeft het niet altijd te tonen.
Volgens Elio Di Rupo ontbreekt het deze regering aan sérieux. Eindelijk weer humor in de politiek.
Schrijvers laten in hun boeken heel precies zien waarom ze terecht vergeten zullen worden.
Hoed u voor wie macht heeft en beweert niet anders te zijn dan vroeger.
"ABVV stapt naar rechter tegen boetes voor twee stakers." Je kunt moeilijk beter reclame maken voor de rechtse partijen.
Dankzij de files zit ik gelukkig nooit in de trein.
De scherpte van oktoberlicht maakt dezelfde wereld anders.
Als verdraagzaamheid niet een klein beetje pijn doet, is ze eigenlijk onverschilligheid.
Je kan mensen niet dwingen om niet bang te zijn. En evenmin om te bekennen dat ze het wel zijn.
Prachtig debat bij het Belang van Limburg. De krant die iedere Limburger leest, ook wie dat niet doet.
Nu de betoging in Brussel voorbij is, kunnen de spoorwegen eindelijk weer gewoon staken.
Hoeveel mensen die vandaag betogen voor solidariteit en tegen de regering zouden ook tegen vluchtelingen zijn?
Het einde van het assisenhof. Een concurrent minder voor het voetbal en het gesubsidieerde theater.
The Battlefield Where The Moon Says I Love You. Soms is een titel een gedicht.
Vreemd hoe sommigen geloof reduceren tot seksuele moraal. Jezus sprak nochtans weinig over condooms en holebi's.
Wie anderen een schuldgevoel aanpraat, is schuldig. Niemand is verplicht een heilige te zijn.
"Minder abstract taalgebruik aan universiteiten nodig." Dat worden fraaie lessen filosofie en wiskunde.
Kijkend over de oceaan denk ik aan de schoonheid van simpele gevoelens.
Er is niemand die niet voor of tegen de paus is. Een groter succes is nauwelijks mogelijk.
Welke veranderingen zijn echte veranderingen? De schijn dat alles beweegt.
Peter Mertens is een rascommunist. Hij verzint zelf de woorden van zijn tegenstander en drukt er vervolgens zijn verontwaardiging over uit.
Zeg je tegenstander dat zijn standpunt het juiste is. Hij zal zich gevleid voelen en het jouwe volgen.
Je vrienden moet je goed kiezen, je vijanden nog beter.
Er zijn democratisch verkozenen die geen democraten zijn, en democraten die democratische verkiezingen verwerpen. Ga daarmee naar de mensen.
"Socialistische spoorbond staakt volgende vrijdag." Oef. Even dacht ik: ze kunnen het niet meer.
Prachtig weer. Laten we gewoon gaan wandelen in plaats van te vergaderen. Veel gezonder!
Hart boven Hard, een groep die macht wil veroveren zonder legitimering door verkiezingen. Zover durfde het Vlaams Belang nooit te gaan.
Alternatieve Septemberverklaring van 'Hart boven Hard'. Een gevaarlijke lofzang op de eigen morele superioriteit.
Atheïsten geven een precieze beschrijving van God, en bewijzen daarna dat hij niet bestaat. Vooral het eerste is een geweldige prestatie.
"Extreemrechts verdubbelt stemmen in Oberösterreich." Als Europa regie van vluchtelingenproblematiek niet overneemt, is dit maar een begin.
"Piketty en Stiglitz gaan Labour adviseren." En het zag er al niet zo goed uit voor de partij.
"Atheïstische ex-moslim niet welkom op Warwick University." Als 'foute' meningen worden verboden, zijn er geen juiste meer.
Wantrouw het buikgevoel. Met je buik kan je niet denken, en ook voor het voelen bestaan er betere plekken.
Mensen met grote principes zijn geweldig, zolang je niet met hen samen hoeft te leven.
"Blatter zou Platini smeergeld hebben betaald." Voetbal is cashen. En nu en dan een verdwaald schot in de winkelhaak.
"KU Leuven op één na meest innovatieve universiteit van Europa." Ik citeer enkel De Standaard, en hul mij in stilte.
Straks een voorzichtige toespraak: "Leuven behoort misschien wel tot de beste vijf universiteiten van Vlaanderen." Niemand boos, hoop ik...
De gevaarlijkste ideologie is de bewering dat je er geen hebt. Dan kan niemand ze bestrijden.
Het was fijn gisteren aan het vluchtelingendebat mee te doen. VTM is een uitstekende openbare omroep.
De Standaard vindt dat de nieuwe biografie van kardinaal Danneels niet in diens ziel kijkt. Oei. Ze worden daar toch niet terug katholiek?
Het is naïef te denken dat iedereen die niet denkt zoals Bart De Wever naïef is.
In de VS bidden conservatieven voor de spoedige dood van de paus. Het beste bewijs van zijn relevantie.
Als je tegenstanders redelijkheid veinzen, weet je dat het compromis veraf is.
Conventie van Genève wijzigen? Mensenrechten voor vluchtelingen zijn vooral noodzakelijk wanneer er effectief vluchtelingen zijn.
Wie humor vreest, lijdt wellicht aan een minderwaardigheidscomplex. Terecht.
Je mag niemand pijn doen door de waarheid te vertellen. Maar liegen mag evenmin.
Als je enkel aan jezelf denkt, maak je de wereld nodeloos kleiner en minder mooi.
Kwaliteit is belangrijk. Universitairen moeten hooggeschoolden blijven.
Morgen openingstoespraak academiejaar over de vluchtelingenproblematiek, niet over onszelf. Non possumus non loqui.
"Presidentskandidaat Bernie Sanders krijgt steun van beroemdheden." Een tegenslag, net nu hij het goed deed in de peilingen.
"Meer dan 500 mensen schuiven aan bij Brusselse Apple Store." Je kunt ook gewoon een boek lezen.
Radio 2, de fijne zender die mij om zeven uur in de ochtend een Tequila Sunrise serveert. Het kunnen niet altijd croissants zijn.
Béatrice Delvaux m'appelle "ex-député". Pour Le Soir, les "erreurs" sont une image de marque.
Schoonheid is een geschenk voor wie verder durft te kijken dan wat hij ziet.
Indra Dewitte opgemerkt op het rectoraat in Leuven. Toch even signaleren. Kwam ze Limburg verraden?
"KU Leuven is de beste Belgische universiteit." Het staat in De Morgen. Want uit bescheidenheid durven we het zelf niet te zeggen.
Als je schrijft dat journalisten doorgaans hetzelfde denken, zijn ze het daar allemaal mee oneens.
Het nadeel van perfecte mensen is dat ze allemaal op elkaar lijken.
Plusmagazine blijft mij bestoken met aanbiedingen. Zou mijn tijd van gaan dan toch gekomen zijn?
Stilaan groeit het besef dat er voor de vluchtelingencrisis geen gemakkelijke, maar enkel ongemakkelijke oplossingen zijn.
Oriënteringstesten zoals Luci en Simon helpen. Studentenaantallen mogen nooit belangrijker worden dan studenten.
Béatrice Delvaux wil 'plechtige verklaring' van regering over vluchtelingen. De Latijnse aanpak. Wat je zegt, hoef je niet meer te doen.
Merkel. Een koerswijziging is enkel mogelijk als er eerst een koers is. Oordeel niet te hard.
Het weekend begint wat laat. Maar de week was prachtig.
4UZ11. Gasthuisberg kan niet genoeg gevierd worden.
Als je denkt: dit kan ik misschien net niet zeggen, zwijg dan niet.
"Geen plaats voor racisten in de PS." Terecht. Zolang niet-racisten geen lid hoeven te worden.
Jeremy Corbyn wint, David Cameron ook.
Mission statements zijn teksten waar geen zinnig mens tegen kan zijn en die vervolgens in de lade belanden. Juist daarom.
Wie zichzelf het centrum van de wereld acht, kent de wereld niet goed.
In de kennismaatschappij zijn de verliezers zij die enkel over kennis beschikken.
Het gaat niet goed met Europa. Gelukkig kunnen we 15 miljoen euro met Euro Millions winnen.
Weinigen durven te ontkennen dat in onze samenleving alle taboes verdwenen zijn.
Wat ook juist is: met de PS kon je wel een akkoord maken. Een afspraak was een afspraak.
Altijd vreemd cdH over ethiek te horen. Als deze partij haar woord geeft, is de enige vraag wanneer ze het breekt.
Bekrompen mensen moet je prijzen voor hun ruimdenkendheid. Anders raak je nooit van hen af.
Echte solidariteit betekent dat je niet enkel aaibare, maar ook onaantrekkelijke mensen helpt.
Als ideeën niet verrassen, zijn het er waarschijnlijk geen.
Zin voor humor moet eerlijk herverdeeld worden.
"Waarom elk weekend drie dagen zou moeten duren." Oei. Drie dagen na elkaar contact met onze huisgenoten, huisdieren inbegrepen.
"7 vuistregels voor het gebruik van Twitter." Laat Twitter een vrijplaats blijven. Een domme tweet is niet het einde van de wereld.
VRT-journaal heeft het voortdurend over 'ontbinding' van kerkelijke huwelijken in plaats van 'ongeldigverklaring'. Compleet fout, jammer.
Paus wil hoofdrol voor bisschoppen bij ongeldigverklaring kerkelijke huwelijken. Fijn vooruitzicht als Wim Eijk je bisschop is.
Goed dat de paus procedures voor ongeldigverklaring van huwelijken vereenvoudigt. Maar kerkjuridisch is zijn motu proprio een draak.
Je hebt altijd vijanden. Ook als je je vrienden niet meerekent.
LERU, groep van 21 Europese onderzoeksuniversiteiten, met KU Leuven als enig Belgisch lid.
"Boeren dreigen met gewelddadige acties." Het volstaat niet 'gelijk' te hebben om geweld te mogen gebruiken.
"Vluchtelingenproblematiek. VRT wil kijkers goed informeren en bewust maken." Het is het ene of het andere.
Aan solidariteit zijn altijd grenzen. We kunnen ze verleggen, maar niet opheffen.
Dirk Van Damme hekelt lerarenbeleid. KU Leuven heeft het antwoord.
Het nieuwe van de vluchtelingencrisis: de kloof tussen de pers en de burger. Zonder waardeoordeel overigens.
Regen op een septemberavond. En toch blijven geloven dat de lente pas begint.
"Maandag worden duizenden tractors in Brussel verwacht." Alsof landbouwers er erger aan toe zijn dan vluchtelingen.
Project van Vlaamse studenten rond maandverband geeft meisjes in Tanzania kans op hoger onderwijs via @knackweekend
Vreemd hoe niet-katholieken beter lijken te weten dan ikzelf wat ik als katholiek geloof.
"Verhofstadt: wat een falen van Europa." Hoed u voor morele wenken van politici die zelf decennialang aan de macht waren.
Sommige Nederlandse discussies zijn wat vreemd. Democratie in het land vindt iedereen oké. Maar aan universiteiten zou ze een ramp zijn.
Het watervalsysteem: wie niet goed is in voetbal, kan altijd nog studeren aan de universiteit.
1 september. Tijd om stilaan aan vakantie te denken.
Films die je moet gezien hebben. Televisieprogramma's die je niet mag missen. Dan liever een boek dat op geen enkel lijstje staat.
UHasselt wil meer universitairen in Vlaanderen. Maar ook kwaliteit telt. Spanje heeft in verhouding meer universitairen dan Duitsland.
"Laten we de zomervakantie met twee weken inkorten." Gun kinderen een lange vakantie vol vrijheid en fantasie.
Verontwaardiging is het argument van wie er geen heeft.
Mannen prijs ik graag. Vrouwen minder. Ik zie hen liever en zij geloven mij toch niet.
Een vrijdagavond in Roeselare. Een zomer die niet wankelt. Is er een mooiere plek op aarde?
De discussie in de samenleving gaat steeds vaker over de vraag waarover we nog van mening mogen verschillen.
Afscheid van Sinterklaas en Zwarte Piet. Het is beter een traditie te beëindigen dan haar te verstaatsen.
Kurt Martens vanuit Amerika tegen kardinaal Danneels. Zoals een aartsbisschop in ballingschap. via @destandaard
Elk jaar worden onze nieuwe studenten jonger. Wij ook, maar weten het te verbergen.
SP. A pleit voor ongekozen volkskamer. In de volksdemocratieën hielden ze ook niet van verkiezingen.
Een voetbalwedstrijd die Belgische teams met zware cijfers verliezen heet een galamatch.
Wat heb ik er een hekel aan negatieve dingen te schrijven over een boek. Soms maakt enkel lichte hypocrisie authenticiteit leefbaar.
Iemand beledigen is riskant. Weinig is treuriger dan een belediging die het slachtoffer onverschillig laat.
Er zijn wel erg veel mensen die precies weten hoe de vluchtelingencrisis op te lossen. In de stijl van: mocht ik premier zijn, ik zou...
Jan Goossens van de Koninklijke Vlaamse Schouwburg: "De toekomst zal Eurafrikaans zijn." Oei. En Syrië?
Vandaag maar erg weinig fans van vermogenswinstbelasting aan het woord gehoord.
Als in het "communistische" China de economie sputtert, wankelt het kapitalisme.
Totalitaire denkers bepalen niet enkel wat goed voor je is. Je moet dat nog leuk vinden ook.
Die dwang om altijd en overal onszelf te zijn... Ook als we dat niet willen.
Als je honger hebt, kun je een brood kopen. Of stelen. Of beter nog de Thalys overvallen met een kalashnikov.
Recepten voor een ideale wereld... Het is zeer gevaarlijk onvolmaaktheid te vervangen door volmaaktheid.
De grootste charme van utopieën is dat ze zelden werkelijkheid worden.
Veranderingen opmerken is gemakkelijker dat ontdekken wat, ondanks de schijn, in wezen niet veranderd is.
Steeds vaker is de enige mening van kranten dat er vele meningen moeten zijn.
Europa houdt niet van economische vluchtelingen. Toch blijven ze komen. Dus moet de liefde elders nog geringer zijn.
Modebegrip superdiversiteit: op uniforme manier totaal verschillend zijn.
Camping Cosmos wint Siddarthaquiz. Topsport in Baal is ook zonder veldrijders mogelijk.
Een gesprek, dertig jaar later. Stemmen veranderen nauwelijks. Stiltes klinken anders.
Het is niet slim te denken dat je hoogbegaafd bent.
"Kies voor een assistentieflat." Wat een ontnuchterende mail! Terwijl ik zelf dacht nog niet helemaal met pensioen te zijn.
De angst voor conservatisme is er een uiting van.
Utopia van Thomas More is een troostend werk: de utopie is wreder dan de werkelijkheid.
Wereldstad Antwerpen verdient twee universiteiten. De UA. En de KU Leuven: absoluut unieke tentoonstelling over polyfonie in de kathedraal!
Cynisme is een vergissing. Maar cynisch willen zijn, en er het talent voor missen... Dat is pure tragiek.
Onbegrijpelijk dat er nog altijd landgenoten zijn die Frankrijk als gidsland zien. Dan liever IJsland.
Waarom willen televisiezenders "rebelser" worden? Dat klinkt zo braaf en voorspelbaar.
Als je zegt dat religie je levensvreugde schenkt, krijg je gegarandeerd schampere kritiek. Daarvoor alleen al zou je het doen.
Ik hou van drukke festivals en voetbalwedstrijden. Zo blijven er andere plekken over om helemaal alleen te zijn.
Donald Trump koploper in peilingen. Wie niet graag nadenkt, kiest doorgaans voor iemand die dat ook niet graag doet.
Word nooit boos als iemand liegt of dwaalt. Zelfs niet wanneer hij de waarheid vertelt.
Hoe minder kennis, hoe meer waarheid.
Verstand reikt verder dan zuiver logisch denken. Dat is de logica zelve.
Dolend in de Dagboeken van C.O. Jellema. Toch goed dat het leven niet altijd prachtig hoeft te zijn.
Een democratie zonder respect voor minderheden is geen democratie, maar een dictatuur van de meerderheid.
Vreemd hoe, in onze tijd van simpele meningen, nuance met besluiteloosheid wordt verward.
Wie wil weten hoe mensen morgen zullen denken, hoeft maar te kijken naar gedachten die vandaag verboden zijn.
Op een zomeravond in de tuin is er geen enkele reden meer om onszelf geweldig te vinden. Daarom is het vaak winter.
Hoe harder iemand schreeuwt, des te minder woorden hij nodig heeft om zijn ongelijk te bewijzen.
Vandaag een tekst over de bisschoppensynode afgerond voor het uitstekende Nederlandse blad Volzin. Het plezier van de grondige analyse.
Etienne Vermeersch raadt aan de Koran correct te lezen. Zouden andere imams het met zijn interpretatie eens zijn?
Denk nooit te vroeg dat het te laat is.
Politici zijn zogezegd "zakkenvullers". Voetballers niet. Geen enkele zak kan bevatten wat zij verdienen.
Eriek Verpale (1952-2015). "Ik wil nog niet vrij. Laat daarom / de deur op een kier."
Vandaag kun je met hoogbegaafden de straten plaveien. In mijn kindertijd hadden we gelukkig andere afwijkingen.
Als je, terwijl je iemand de harde waarheid vertelt, hem recht in de ogen kijkt, besef je plotseling dat het misschien de waarheid niet is.
Ontdoping werkt helaas niet. Anders dan doping.
Moralistisch denken. Als we streng zijn voor anderen, hoeven we het niet langer voor onszelf te zijn.
Op een rustige zomeravond zoals nu denk ik nauwelijks aan de klassenstrijd. Dat zou Karl Marx niet fijn hebben gevonden. Tja.
Humor doet altijd een beetje pijn. Anders kun je net zo goed een mop vertellen.
"Helft minderjarige inbrekers is meisje." Het kan dus ook zonder quota.
Al die liedjes in de meest afschuwelijke dialecten... Dan liever honderd jaar stilte.
Club Brugge tegen Manchester United. Oef. Ze hadden ook een topploeg kunnen treffen.
Als ik een vrouw was, zou ik mannen doorhebben en hen dus prijzen ver voorbij de grenzen van het waarschijnlijke.
Er is zoveel dat we zouden moeten denken. Gelukkig zijn er ook verboden gedachten.
Op een terras met de poëzie van Emile Verhaeren. Toch echt wel de grootste Vlaamse dichter ooit.
We moeten eindeloos geduldig blijven bij het aanhoren van de grootste onzin. Maar soms gaan we even door het lint. Gelukkig.
Er is geen beter godsbewijs dan alle energie besteed aan de ontkenning van zijn bestaan.
De Belgische seksismewet is één jaar oud. En, tenzij ik mij vergis, is het seksisme helemaal uitgeroeid.
Als we moeten kiezen tussen de goeden en de slechten, kiezen we voor de machtigen.
Ik denk dat ze de verkeerde hebben geschoten.
Als we denken dat we af en toe ongelijk hebben, hebben we vaker gelijk.
Voor Vladimir Poetin is een mensenleven enkel een vluchtige gedachte die zijn groots en meeslepend leven vooral niet mag verstoren.
"Boeren blokkeren wegen niet voor hun eigen plezier." Uiteraard. Ze doen het enkel om andere mensen een mooie dag te bezorgen.
Wegblokkades door boeren. Chantage kan nooit nobel zijn.
Zoek nooit het vlugge antwoord in de oprechte vraag.
Rancune is de ziekte van wie de kunst van het vergeten nooit heeft geleerd.
Steeds meer mensen willen vrij beslissen over het moment van hun eigen dood. Helaas vaak na een leven in onvrijheid en verknechting.
"Evaluatiegesprekken zijn tijdrovende gedrochten." En ze getuigen van angst voor echte communicatie.
De klassenstrijd. Ze is weer begonnen, als ik de stukken van Yves Desmet in De Morgen lees. Het voetbalseizoen ook.
Doe alsof je moreel verontwaardigd bent. En er is altijd wel iemand met een schuldgevoel.
"Belgische melkboeren dreigen met wegblokkades." Wie de juiste weg blokkeert, heeft hem gevonden. Helaas.
Geduld is een mooie deugd. Ongeduld ook, maar vaker nog is ze een ondeugd.
Wie zich snel beledigd voelt, heeft weinig zelfvertrouwen. Doorgaans terecht.
Gezond boerenverstand tref je vooral aan bij wie geen landbouwer is en evenmin verstandig.
Wat ik bij politici het meest bewonder, is hun vermogen om zich met de glimlach te laten beledigen door de meest onbenullige figuren.
Alsof er twee soorten politici zijn: populisten en staatslieden die zich helemaal niet door de publieke opinie laten leiden. Te simpel.
Kijk naar buiten om te zien wie je werkelijk bent.
Er zijn nog altijd mensen die hopen op hogere belastingen. Terwijl ook meer ideeën en creativiteit een doelstelling kunnen zijn.
Amerikanen proberen hun dromen zelf waar te maken. Europeanen hopen dat anderen daarvoor zorgen.
Belgische verzekeraars in handen van China. Eerst het geld, dan de mensenrechten.
Palo Alto. Het succes van de virtuele wereld leidt tot reële files.
Eindelijk begrijp ik wat een MBA is. Monterey Bay Aquarium.
Nuchtere mensen blijven ongezellig. Zeker als ze te veel gedronken hebben.
Er is zoveel dat je 'moet gezien' hebben dat er geen tijd meer overblijft om te kijken.
Wij zijn allemaal voorbijgangers op aarde. En toch wanen wij ons zo vaak het middelpunt ervan.
Banken in Griekenland maandag weer open. En dat tijdens de Gentse Feesten.
Landschappen zwijgen en zien hoe wij komen en gaan.
De waarheid is iets voor oude mensen. Richard Dawkins bijvoorbeeld.
"We moeten aardig durven zijn voor onszelf." Je zou van minder depressief worden.
Zijn er ook atheïsten die niet in het atheïsme geloven?
Voorspelbare meningen zijn doorgaans enkel vooroordelen.
Volgens schepen Persoons is Brusselse voetgangerszone 'historisch'. Dat is nog eens wat anders dan al die wereldoorlogen.
Onze vijanden zijn vaak wie we gehoopt hadden dat we zelf waren.
Tsipras wint. In Griekenland zal niets veranderen. En in Europa evenmin. Daarom zijn wij het oude continent.
Yanis Varoufakis kan niet in Grieks parlement aanwezig zijn om familiale redenen. Evenwicht werk-gezin.
We leven stilaan in een tropisch land. Maar we blijven denken alsof het doorgaans regent.
Het probleem van het oude Europa. Wie nooit neen kan zeggen, kan ook niet ja zeggen.
Hoe kunnen kunnen onze politici, zonder er zelf in te geloven, hun kiezers laten geloven dat ze Tsipras mogen geloven?
Volgens John Crombez is Griekenland niet van slechte wil. Misschien kunnen we Griekse technieken overnemen om bij ons belastingen te innen.
Het cliché in een toespraak is een verzekering tegen de waarheid.
Schiphol. Het absolute nergens op weg naar ergens.
"Laat onderwijs na basisvorming over aan de markt." Als denken te duur wordt, is het einde nabij.
Grexit is zoals de dood. Een constructiefout van de schepping, maar onvermijdelijk.
"Treinbestuurders willen elke zaterdag staken." En de andere dagen dan?
Een laatste keer feest in Griekenland. We moeten elke dag de kans geven om de mooiste van ons leven te zijn.
Ratio is een kleinburgerlijke vorm van sofisme.
Vandaag promotie rechten. Steeds weer fijn. Als een jurist niets te zeggen heeft, blijft nog altijd de retoriek.
Er zijn zoveel "historische" gebeurtenissen dat we niet meer merken wat echt belangrijk is.
Promoties in Leuven. Als ik het enthousiasme van de nieuwe generatie zie, is het met Europa nog lang niet afgelopen.
Laurette Onkelinx steunt Syriza. Als ze nog aan de macht was geweest, had ze het tegendeel gezegd. Daarom geloven mensen niet in politiek.
Laat u nooit door uw eigen bitterheid leiden, maar door de dromen van de jeugd.
Natuurlijk zijn wereldverbeteraars niet te vertrouwen. Maar laat hen niet vallen, zo wordt de wereld beter.
Dadelijk de twintigste promotietoespraak. Economie. 2500 mensen in een redelijk warme zaal. En toch prachtig.
"Wat als we de thesis nu eens zouden afschaffen?" Misschien kunnen we haar vervangen door een tweet.
Tijd is vrije tijd. Enkel wij durven niet altijd vrij te zijn.
"Bientôt l'école jusqu'à 17 heures en Belgique francophone." Dommage. Il faut oser la liberté.
Weer nieuwe ranking van toprestaurants. Pure stress. Je zou vergeten te eten, hoewel dat gezellig kan zijn.
"Gwendolyn Rutten onvoldoende aanwezig in het parlement." Toch liever politici die echt werken dan mensen die overal voltijds aanwezig zijn.
Als iedereen eindelijk dezelfde mening heeft, kunnen we weer in de vrijheid van meningsuiting geloven.
Vrijheid van religie valt te mijden. Want ze brengt de seculiere staatsgodsdienst in gevaar.
Dadelijk promotie bij onze filosofen. Vandaag is het moeilijk om het hoofd koel te houden.
Athene. Gepensioneerden die in lange rijen aanschuiven aan banken. Is dat de trots waar premier Tsipras het altijd over heeft?
Zijn grapjes over vrouwen altijd seksistisch? Of is het juist seksistisch er geen meer te durven maken?
We moeten Griekenland laten vallen en de Grieken helpen.
Op een volmaakte zomeravond als vandaag heb je nooit heimwee. Maar je hebt er later wel heimwee naar.
Vakantie is in een vergadering zitten en dromen van vakantie.
Dankzij de democratie mogen de Grieken zelf kiezen op welke manier ze armer willen worden.
Charles Pasqua overleden. Een raspoliticus, die op gelijk welk moment meesterlijk kon verbergen waar het echt om ging.
"In Athene hangt vreugde in de lucht." Beter één vogel in de lucht dan tien in de hand.
Je kunt van mening verschillen zonder dat iemand ongelijk heeft. Voor angstige mensen een verschrikkelijke gedachte.
"Tsipras is een politicus met ballen." Dat is juist het probleem. Macho's denken vooral aan zichzelf.
Banken dicht in Griekenland. Je kunt zoveel van 'het volk' houden, dat concrete mensen de prijs betalen.
"Elio Di Rupo schaart zich volmondig achter Griekenland." Van Vlaanderen stond hij iets verder af.
De gedachte dat wij ons denken helemaal zelf in handen hebben. Ze lijkt redelijk, maar is pure romantiek.
Wie zichzelf volkomen rationeel acht, is niet goed in het denken.
Het Griekse volk. Een wisselend begrip dat meedrijft in de richting van de geldstroom. Zoals overal, in ieder land. Helaas.
Inzet is schoonheid.
Op weg naar KU Leuven in Antwerpen, Gent en Geel. We zijn een merk, met meer dan één stad verbonden.
Veins verontwaardiging. En iedereen zwijgt.
De Griekse crisis gaat over van alles. Maar niet over idealen, trots en bevlogenheid.
Als ik Limburg verlaat, heb ik altijd heimwee, omdat Limburgers dat zo prachtig kunnen hebben.
Wie de wereld wil verbeteren komt tijd tekort om dat ook met zichzelf te doen.
Alkman. Nacht. Zevende eeuw voor Christus. Het kon vandaag zijn.
We willen een betere wereld. En toch hopen we dat iedereen denkt zoals wij.
Ware inzet voor anderen is de beste zelfbescherming.
Humor en communisme. Ze passen niet bij elkaar, tenzij ze volledig samenvallen.
Mooie zomerjurkjes, weelderige recepties, frivole traditie. Alleen al voor de schoonheid van de promoties ga je aan de KU Leuven studeren.
Met welke beloften die Griekenland niet zal houden neemt Europa uiteindelijk genoegen?
Op weg naar Brussel. File. Maar niet geklaagd. Ik had ook in de trein kunnen zitten.
Als er maar één onderwijsnet is, worden wij allemaal op dezelfde manier geïndoctrineerd.
We bouwen graag nieuwe voetbalstadions en gevangenissen. Scholen liggen al moeilijker.
Vreemd, al die mensen die het druk hebben. Hoe vind je daar tijd voor?
Vanmorgen was Wouter De Vriendt (Groen) te laat op de radio wegens files. Zoals een bisschop die onverwacht sterft in een bordeel.
Tsipras wint altijd, als held of als martelaar. En de Grieken blijven arm in beide gevallen.
Mensen zijn helaas tegen verandering, zeggen machthebbers. Maar zelf doen ze er alles aan om aan de macht te blijven.
Weer een dag om lekker van het leven te genieten. Maar dat doe ik niet. Ik doe gewoon mijn zin.
Sinds Gorgias en Lysias bewijzen Grieken dat retoriek belangrijker is dan de werkelijkheid. Dat bewonder ik.
Vroeger heette een tax shift gewoon belastingverhoging.
Evenwicht tussen werk en vrije tijd. Wanneer bereken je dat precies? Tijdens je werk of in je vrije tijd?
"Rectoren van de belangrijkste Belgische universiteiten mee op staatsbezoek naar China." Daar hoort Leuven niet bij. Promoties gaan voor.
Het nadeel van een leuke baan. Als het leven één lange vakantie is, merk je niet dat het weekend aanbreekt.
"Israëlische minister van cultuur vindt artiesten ondankbare hypocrieten." Dankbare flapuiten zijn ook niet alles.
Probeer langdradige vergaderingen als kansen voor spirituele verdieping te zien.
Wie zich door een belediging gekwetst voelt, erkent dat ze een kern van waarheid bevat.
Het is heerlijk om gelijk te hebben zoals de heren Tsipras en Varoufakis. Maar je moet het wel kunnen betalen.
Examenvragen Franstalige gemeenschap lekken. Minachting voor werk van leraren en leerlingen. Het faillissement van een etatistisch systeem.
Wie zichzelf onmisbaar acht, heeft zijn vertrek te lang uitgesteld.
Examens. Vergeet nooit dat je ooit ook student bent geweest.
Wie voor Syriza applaudisseert, is doorgaans niet bereid er zelf voor te betalen.
Waar komt toch de gedachte vandaan dat een universitair niet met beide voeten op de grond staat? Waarop dan wel?
Leraren verdienen zowel waardering als mooie beroepsperspectieven. Zonder uitstekend onderwijs bloedt Vlaanderen dood.
Verandering, anders, vernieuwing. Politiek klinkt altijd hetzelfde.
Eindeloze avonden. Alleen al daarom mag de lange zomervakantie nooit worden ingekort.
"Woordje 'God' verdwijnt uit naam studierichtingen KU Leuven." Opleidingen zijn wel van naam, maar niet van God veranderd.
Het lezen is een strijd.
Respect voor Bruno Tobback. Elk leedvermaak is misplaatst. Niet iedereen durft het aan verkiezingen te verliezen.
Wie altijd werkt, weet niet wat werken is.
De zon schijnt. Dus moeten we over iets anders klagen. Maar wat?
"DSK is geen pooier." Hoeveel beledigingen moet hij nog slikken?
Wie voor alles wat misloopt een zondebok zoekt, overschat zijn eigen deugdzaamheid.
Verloren examens aan de KU Leuven na zeer grondig speurwerk dan toch teruggevonden in centrale container. Oef!
KU Leuven en Telenet slaan de handen in elkaar voor Wi-Free à volonté.
"Hoe bestrijden we stress en burn-out?" En dat allemaal ten koste van onze vrije tijd.
Will Tura 75. Hartelijk gefeliciteerd! "El Bandido" blijft het nummer waarin ik mij beroepshalve het meest herken. #Turatweet
"Onwettig verkregen bewijs toch bruikbaar voor fiscus." De rechtsstaat, een relict uit de twintigste eeuw?
Wie beweert dat hij altijd de waarheid vertelt, liegt.
"Siegfried Bracke neemt ontslag bij de VRT." De vakbonden krijgen wat ze willen, en zullen horen wat ze niet willen.
Wat heeft de KU Leuven een geweldige faculteit letteren! Als het niet waar was, zou ik hetzelfde zeggen. Maar het is waar.
Schrijven is twee keer leven.
We durven alles, zolang het niet gevaarlijk wordt.
Wie de mode volgt, is per definitie niet innovatief.
Wees transparant. Maar verberg altijd je intelligentie, desnoods ten koste van je ijdelheid.
Ernst is een ziekte die helaas niet opvalt.
Vandaag is het weer te mooi om te werken. Dus ga ik maar naar mijn bureau.
"Het stakingsrecht is onaantastbaar." Het enige onbegrensde mensenrecht dan?
"Euthanasie voor Van den Bleeken weer dichterbij." Alsof het om een Oscar in Hollywood gaat. Wanneer beginnen de weddenschappen?
Dimitri Bontinck stelt zich kandidaat voor Temptation Island. Oei. Zijn er dan nog vrouwen die willen meedoen?
Altijd underdog spelen. Een gevaarlijk machtsargument.
Totalitaire denkers vragen niet enkel hen te gehoorzamen. Je moet hen nog gelijk geven ook.
Hoe minder iemand van wetenschap weet, hoe minder hij eraan twijfelt.
De plicht om altijd en overal jezelf te zijn. Terwijl je zo graag ook eens iemand anders bent.
Een oorlog hier en daar, misschien nog. Maar een boycot van de wereldbeker voetbal? Dat durft Europa nooit.
Humor en communisme. Gaat toch niet heel goed samen. De schuld van humor natuurlijk.
Knack is het studentenblad bij uitstek waar leden van Comac, de jongerenbeweging van de PvdA, hun ideeën verkondigen. Best leuk!
Sepp Blatter. De zondaar die zijn tegenstanders vergiffenis schenkt. De kracht van de omgekeerde wereld.
Daarnet per ongeluk fotosessie in een kantoor van Randstad. Ze hebben werk voor elke leeftijd. Geeft een goed gevoel.
"Waalse ambtenaren in Namen op straat tegen besparingen." Dat heb je met de politiek van sociale afbraak die de Waalse regering voert.
Johan Vande Lanotte burgemeester van Oostende. Een leeftijdsgenoot. Goed dat wij jongeren eindelijk een kans krijgen.
Langdradige tweets. De trend van het jaar.
"NMBS acht procent minder efficiënt dan Europese tegenhangers." Ondanks de "cadence de travail infernale" van de stakende treinbestuurders.
Hardheid is het wapen van wie zich zwak voelt.
De FIFA: omkoping, afpersing, het witwassen van geld. Waarom voetbal als nevenactiviteit niet gewoon afstoten?
Deze avond weer geen treinen. Wanneer komt er een "eerlijke herverdeling" van de stakingen?
Eerlijkheid is belangrijker dan bescheidenheid.
CD&V verzamelde vandaag in Planckendael. Hopelijk hebben de dieren er ook van genoten.
Hoe sterker gelijkheid autoritair wordt opgelegd, hoe ongelijker de gedachten.
Herverdeling als obsessie. Iedereen even slim en even mooi. Terwijl intelligentie in de verrassing, en schoonheid in het verschil ligt.
Er is veel meer mogelijk dan berusting en cynisme. Daarom is Pinksteren een schitterend feest.
In Vlaanderen zijn de meeste intellectuelen conservatief, maar tegen het conservatisme.
Pinksteren. Feest van inspiratie, moed en onbevangen spreken.
De beste manier om meer met absolute zekerheid te weten is minder te weten.
Muziek in de nacht. Te zacht voor dit uur. Ze klinkt alsof het ochtend is.
"België kanshebber voor winst Eurosong." En daarna wint Tom Boonen de Ronde van Frankrijk.
Al die 'vriendelijke' en 'constructieve' gesprekken over Griekenland. Ze brengen geen drachme op.
Donderdag weer treinstaking. Ieder mens heeft recht op stilstand.
Op weg naar Brugge via Gent. Voetbal is file.
Laatste keer Reyers Laat met Kathleen Cools. Ik heb het haar nooit durven zeggen. Maar ze deed dat geweldig.
Vroeger was er in Gent een universiteit. Nu zijn er enkel nog voetbalkenners.
Voor alles bestaan er regeltjes. Zelfs anarchist mag je niet zomaar worden. Of twitteraar die nooit op reacties antwoordt.
We vergaderen veel. Terwijl werken ook aangenaam kan zijn.
Overuren. Een woord waarin ongelooflijk veel onvrijheid schuilt. En een scherpe scheiding tussen wie we zijn en wat we doen.
"Illegale" kasseien in Gent. Sous les pavés il y a la plage.
Geen ramp als leraren iets meer les moeten geven. Als ze in ruil daarvoor veel minder papieren hoeven in te vullen.
Streven naar geluk maakt niet gelukkig.
Soms zit je plotseling in een stuk van iemand anders. Speel dan je eigen rol.
Als iemand met je domste plannen niet akkoord gaat, zeg je gewoon dat hij "tegen verandering" is.
Dierenwelzijn verdient alle aandacht. Maar de ideologie die een dier en een mens op hetzelfde niveau plaatst, volg ik niet.
Was Kris Peeters vroeger links en deed hij alsof hij rechts was, of is hij nu rechts en doet hij alsof hij links is?
"Topeconomen pleiten voor afschaffing contant geld." Wat is het ergste: een beetje misbruik of heel veel controle?
Beter kijken maakt gelukkiger dan er beter willen uitzien.
In memoriam professor Johan Van de Kerckhove. Het diepe mysterie van het leven. Altijd.
Obscurantisme is: de werkelijkheid zodanig verengen tot je er alles over weet.
Elio Di Rupo wil pensioenleeftijd verlagen. Alsof werk vervreemding en pensioen vervulling is.
Wetenschappers zijn doorgaans intelligent, vaak innovatief. Maar het belangrijkste is morele moed.
"Roamingtarieven blijven bestaan in Europese Unie." Europa is één. Zolang we niet te vaak met elkaar spreken.
Gelijke kansen zijn absoluut noodzakelijk. Maar ze mogen nooit tot uniformiteit en conformisme leiden.
Ik heb niets tegen al die creatieve, innovatieve mensen. Maar huisdieren mogen er ook zijn.
Samuel IJsseling overleden. Een geweldig denker zoals er maar heel weinig zijn, dankbaar en aandachtig.
Het gevaar van utopisten is niet dat ze van een ideale wereld dromen, maar dat ze hem tot stand proberen te brengen.
Over vele dingen mogen we niet spreken. En ook over de andere zwijgen we beter.
"We're building a better world." Het dodelijke zinnetje dat de grote leegte verbergt.
Als een universitair diploma in Vlaanderen niet langer van hoog niveau is, loopt de democratisering van het onderwijs gevaar.
"Vakbond treinbestuurders dreigt met maandelijkse staking." Waarom enkel maandelijks doen wat dagelijks ook kan?
Schrijvers gaan dood en worden vergeten. Zoals andere mensen die geen massamoordenaars zijn.
"Global leadership." Een ziekte waar steeds meer mensen aan lijden.
Een vergadering waarop elke vraag "a great question" is, overleef je enkel met zen.
Lente in Providence, RI. Lichtjes nevelig. Breekbaar groen, onaangetast.
Volg je hart. Leer het ook een beetje denken.
Vroeger verloren politici verkiezingen. Vandaag moeten ze na een nederlaag aftreden.
Topvoetbal. Rijken die over een grasveld hollen terwijl armen hen toejuichen.
Telkens weer krijg ik tijdens een zeer ernstige vergadering de indruk dat het eigenlijk over iets anders gaat.
Natuurlijk heeft hij soms ongelijk. Maar eigenlijk is monseigneur Léonard een heel sympathiek man. Gelukkige verjaardag!
Hoe minder katholieken, hoe meer aandacht voor het ontslag van monseigneur Léonard. De kerk heeft altijd succes, ook als ze er geen heeft.
"D66 tegen verkiezingen in het hoger onderwijs." Soms komt een dictator door verkiezingen aan de macht. Maar vaker zonder.
"Jean-Marie Le Pen geschorst als lid van Front National." Ze laten daar niet zomaar iedereen toe.
Tolerantie is een heerlijke ideologie en een lastige praktijk.
"Standbeeld Johannes-Paulus II moet weg uit Bretagne. Strijdig met scheiding kerk en staat." Nineveh in Frankrijk.
Luidkeels solidariteit van anderen eisen is gemakkelijker dan in stilte zelf solidair zijn.
Wat we echt denken, denken we als we alleen zijn, en niets hoeft, niets onbehoorlijk is.
Hoe minder je weet, hoe gemakkelijker je de illusie koestert vernieuwend te zijn.
Het gevecht van de eeuw is nog altijd een boksmatch. Dat was vorige eeuw ook al zo.
Gelukkig ben ik katholiek. Anders zou ik misschien wel een cynicus zijn.
Op 1 mei schijnt altijd de zon. Een bewijs dat God bestaat en hij soms een beetje links is.
"Speech van Marine Le Pen verstoord door haar vader en Femen." Verrassingen bij toespraken op 1 mei. Er zijn geen tradities meer.
Dertigurenweek. Alsof je werk verdeelt zoals speelkaarten.
1 mei. Feest van de arbeidsvreugde.
EU-studenten in Vlaanderen en in Franstalig België verdienen gelijke financiering vanwege België. Voor discriminatie is er geen excuus.
Monsieur Philippe Mettens (Belspo, PS) et son journal Le Soir me traitent de menteur... Voici la réponse.
"MR steekt PS voorbij." Oei. Zou dat niet ongrondwettelijk zijn in Wallonië?
Toch heerlijk als je af en toe jezelf mag zijn. Niet helemaal met je tijd mee, wat wereldvreemd, beetje traag.
Het probleem van Laurette Onkelinx is niet dat ze zelf gelijk wil halen, maar dat ze wie een andere mening heeft moreel veroordeelt.
Vrije schoolkeuze moet in Wallonië al lang wijken voor de ideologische opties van de regering. Een voorbeeld van hoe het niet moet.
Waarom leerplicht op vijf jaar? Kinderen hebben later nog zeeën van tijd om minder open en spontaan te worden.
"Rechten studeren is te gemakkelijk." Erbarmen! Mensen zoals ik hebben ook graag een universitair diploma.
"Te veel advocaten in ons land." Gewoon wat nieuwe misdrijven creëren. Strenge wetten, zero tolerance: populair vandaag.
"PS en CdH willen leerplicht vanaf vijf jaar." De greep van de staat op het kind.
Iedereen wil origineel en vernieuwend zijn. Enkel wie voor saaiheid kiest, kan nog uitblinken.
"9 slechte evaluaties op 19 000 ambtenaren." Tijd om de schijnwereld van formalistische evaluaties achter ons te laten.
Solidariteit met de hele wereld vanuit morele verontwaardiging, mooi. Maar duurzame solidariteit met één concrete persoon, prachtig.
"Stress moet als beroepsziekte worden erkend." Nooit onder geleden. Voelt aan alsof ik niet echt heb gewerkt. Dat is wellicht nog waar ook.
"Geruchten over vervanging Varoufakis zwellen aan." Martelaarschap is de beste weg naar geld en roem.
Religie kan een vlucht zijn. Maar je kan er ook voor vluchten.
Ik geloof niet in de theorie die de praktijk per definitie belangrijker vindt dan de theorie.
Hoe minder moraal, hoe meer moralisten.
Blaadjes van de forsythia op het gras. Herfst, al is het lente.
Rechtvaardigheid is: elke vorm van herverdeling in ons voordeel.
Onredelijke mensen laten zich door hun gevoelens leiden. Redelijke ook, maar denken het tegendeel.
"ACV en ABVV naar Grondwettelijk Hof tegen indexsprong." Wanneer een juridische procedure tegen de dt-regel?
"Mensenrechten in de Kerk vraagt ontslag monseigneur Léonard." Oef. Net op tijd. Want hij had zelf zijn ontslag aangekondigd voor 6 mei.
Grexit mag geen taboe zijn. Een taboe is erger dan een Grexit.
"Bisschop De Kesel moet ontslag nemen." De eis van Kurt Martens gaat eigenlijk over iets anders. Voor of tegen de kerk van paus Franciscus.
"Vangheluwe moet tevoorschijn komen en publiek worden berecht." Volgens rechtsregels die enkel voor hem gelden? Anders lukt het niet.
Wij spreken graag zakelijk over leven en dood omdat wij er niet kunnen over spreken.
Geen enkele vorm van communicatie kan het directe, informele gesprek vervangen.
Een cursus veilig spontaan twitteren. Daar zit brood in.
"Nieuwe staking op 12 mei?" Is er eigenlijk een goede reden om de spoorstaking te onderbreken?
"Vlaamse partijen ten strijde tegen kernwapens." De wereldpers zal onze dapperheid prijzen.
"De spoorwegen moeten het hart van de mobiliteitsvisie vormen." Zin voor humor verzacht elk leed.
"Morgen rijden er nauwelijks treinen." De spoorstaking, een vaste waarde in het leven als alles wankelt.
De grens tussen goed en kwaad is soms flinterdun. Moralisten willen er een ijzeren gordijn van maken.
"Philippe Moureaux bracht Molenbeek op de rand van het bankroet." Misschien kan Poetin helpen?
Het tegengestelde van vrijheid is niet onvrijheid, maar vervreemding.
Wij zijn allemaal voor empathie. In theorie.
Elke dag weer verdedigen we wat we gisteren waarheid vonden.
"Marleen Temmerman stopt bij WGO." Bij haar primeerde de strategie nooit op de ideeën. Dat is mooi op een zekere leeftijd.
Als je denkt dat maar één beslissing mogelijk is, neem ze dan niet. Neem een andere.
Ik hou van redelijke mensen. Zolang ze zich niet altijd zo gedragen.
"Voorzitter Gunning stapt op uit bestuur UvA." Gaan we naar universitaire bestuurders die eerst universitair zijn, en dan pas bestuurders?
Als we elke dag moeten genieten, wordt het leven ondraaglijk zwaar. Terwijl het niets vraagt, niets verlangt.
Een betere wereld, tot daar aan toe. Maar mensen die beweren er de hoeders van te zijn, help!
Als meer en meer onderwerpen onbespreekbaar worden, lijkt het alsof er minder problemen zijn.
"Rik Torfs est un menteur." Il n'y a que la vérité qui blesse, monsieur Philippe Mettens.
Als je geen argumenten meer hebt, veins dan verontwaardiging die geen tegenspraak duldt.
Als zonden nooit worden vergeven, kun je er net zo goed heel veel begaan.
Als je altijd zegt wat je denkt, zeg je te veel en denk je te weinig.
KU Leuven heeft je uitgedaagd met Ontdek de wereld. Deze terugblik mag je niet missen:
Helemaal leven zoals het hoort, is geen leven.
Echt professioneel bestuur durft afstand te nemen van professionele bestuurders.
Het belang van de simpelste vaardigheden, zoals behoorlijk spreken en schrijven, wordt het meest onderschat.
Wie veel stemmen haalt, is niet altijd een populist. En wie er weinig haalt, is het soms wel, maar dan zonder talent.
Je kunt studenten het gevoel geven dat ze ernstig worden genomen. Maar je kunt ze ook gewoon ernstig nemen.
Karl Dittrich is tegen verkozen rectoren. Altijd bereid tot een open debat met hem, of hij nu verkozen is of niet.
Broodje met belegen kaas. Past bij mijn persoonlijkheid.
"Ongesluierde vrouwen vragen om verkrachting." Onzekere mannen vrezen vrouwen met een eigen gezicht.
Strikte scheiding tussen ernst en humor: het ultieme kenmerk van onzekerheid.
Innovatie vindt plaats waar je haar niet verwacht.
Er zijn de laatste tijd steeds meer betogingen. Met steeds minder deelnemers.
Europa vandaag. De toekomst lijkt zo lang geleden.
Als denken enkel een opeenvolging van logische processen is, laten we het best over aan machines.
Het taboe is de bondgenoot van de hypocrisie.
Als je het gevoel krijgt dat een dossier hopeloos is, begin je het eindelijk te begrijpen.
Discussie over Latijn als schoolvak gaat over diepere vragen: is denken zuiver logisch? Of is logica een mooi begin, maar niet het einde?
Wie nooit kritiek krijgt, verbloemt te vaak de feiten.
Le Soir niet lezen, is een teken van goede smaak. Maar een cyberaanval? Dat is met een kanon op een mug schieten.
De samenleving is te complex om ze aan technocraten over te laten.
Iedereen weet blijkbaar wat Hillary moet doen om te winnen. Niets is gemakkelijker dan president van de Verenigde Staten worden.
Liever een paus die genocides aanklaagt dan een paus die zich op condoomgebruik concentreert.
Je moet de kwaliteit van de Loge nu ook weer niet overschatten. Zelfs ik werd een paar keer benaderd voor mogelijk lidmaatschap.
Einde van bezetting Maagdenhuis. Met geweld. Niet meteen het traditionele wapen van de intellectueel.
"Maagdenhuis weldra ontruimd." Hopelijk geen business as usual. Dat staat haaks op wat een universiteit is en kan zijn.
Echte vrijheid betekent dat je niets te winnen hebt, en niets te verliezen, behalve de vrijheid zelf.
De grootste bedreiging voor het voortbestaan van België zijn "belgicisten" met een minachting voor Vlaanderen.
"Raad van State verwerpt beroep van Philippe Mettens." Morgen lezen we wel in Le Soir dat het om een bende leugenaars gaat.
Als het over innovatie gaat, heb ik doorgaans de indruk alles al eens eerder te hebben gehoord.
Dankzij Le Soir leer ik hoe correct andere kranten wel zijn. Dat geeft een goed gevoel.
"Les mensonges de Rik Torfs sur la politique scientifigue." Déontologie journalistique originale. Le Soir ne m'a même pas contacté.
"Latijn in het secundair onderwijs is onzin." Terwijl Latijn juist helpt om onzin te ontmaskeren.
"Bemin uw vijanden." Dus selecteer hen zorgvuldig.
Als Vlaamse en Franstalige universiteiten evenveel geld krijgen van Belspo, dan krijgt de regio met de meeste inwoners het minst.
Voel u vrij om niet te veroordelen.
Op de sociale media leidt berouw niet tot vergiffenis. Die is iets van vroeger, toen er nog zonden waren.
Spreken is vrij, denken is vrijer.
Als iedereen enkel nog zuiver logisch denkt, staat de wereld veel wreedheid te wachten.
Er zijn steeds meer maatschappelijke thema's waarover elke nuancering taboe is. En toch moeten we 'authentiek' zijn. Hoe dan?
Het toppunt van tristesse: een kaart van Vlaanderen met enkel sterrenrestaurants erop.
Het zorgvuldig onderhouden van vijandschappen kost veel tijd en energie.
Als iemand een fout maakt, wordt meteen zijn ontslag gevraagd. Nu de fysieke doodstraf is afgeschaft, komt de morele in haar plaats.
Ware solidariteit is: onaantrekkelijke mensen niet laten vallen.
Door je vijanden te beschimpen, versterk je hun positie.
Hopelijk hoef ik mij niet aan te passen aan "onze seculiere westerse cultuur".
Het vergt moed om te zeggen wat niet politiek correct is, of het tegendeel ervan.
Vaak is het vooroordeel het enige oordeel waartoe mensen in staat zijn.
"Zeventig manifestanten aan nieuw onderkomen Michelle Martin." Ik zou niet graag in de buurt van deze lieden wonen.
"Bezoek aan een pretpark kost 34 euro." Dan is een prachtige paasmis goedkoper.
Zalig Pasen. Een prachtige lentedag zonder de plicht om te genieten.
Als we van iedereen tolerantie eisen, worden we al gauw onverdraagzaam.
Pasen. Een prachtig feest dat het verdient te verrijzen.
We denken allemaal dat de meeste mensen slechter zijn dan wijzelf. Statistisch kan dat nooit kloppen.
Steve Stevaert. Beoordeel niemand. Vergeet nooit de goede dingen die hij deed.
Principiële mensen hebben gelijk op een manier die je naar dwaling doet verlangen.
"Computerwetenschap moet een verplicht schoolvak worden." Straks zijn er zo veel verplichte vakken dat niemand nog kan lezen en schrijven.
Atheïsten genieten van een leven zonder God zoals sommige mannen van een leven zonder vrouw.
Humor vergroot de ruimte voor gesprek. Bloedige ernst maakt ze kleiner.
Onderwijs vandaag is niet langer doelstellingen afvinken, maar echte vorming. De vorige eeuw is voorbij.
Klein leed is wereldnieuws. Groot verdriet blijft verborgen.
Volg nooit wie zijn eigen beleid onvermijdelijk noemt.
Als Paul Magnette het over "de angst van de arbeider" heeft, kan het enkel over iets anders gaan.
Zopas vergat ik op Reyers Laat een schitterende journalist te vermelden in de galerij der groten met een Vetoverleden: Remy Amkreutz.
Het toppunt van voorspelbaarheid: telkens wanneer je iets niet goed doet meer geld vragen.
"Inspectie op school zorgt voor stress." Vertrouwen motiveert, wantrouwen ontmoedigt.
Iedereen zegt dat hij voor vrijheid is. Wie zou wat anders durven?
Eigenlijk verschillen we nauwelijks van mening. We vinden allemaal dat we zelf gelijk hebben en de anderen zich vergissen.
VUB-student wil mij interviewen voor zijn thesis. Een mystery call van Kris Peeters.
In elke discussie is humor het sterkste argument.
De beste manier om niets strafbaars te zeggen of te doen, is weinig zeggen. En weinig doen. Ook fiscaal erg gunstig.
"Cultuur heeft steeds een ontvoogdend karakter." Absolute uitspraken zijn nooit ontvoogdend, enfin, toch zelden.
Al die open, directe, transparante mensen. Je zou heimwee krijgen naar een klein beetje hypocrisie.
Wie gedachten wil verspreiden, moet ze vooral verbieden.
Het herbergzame meningsverschil is iets van vroeger. Er zijn enkel nog goede en kwade meningen.
Universiteiten mogen zichzelf niet verliezen. Ze zijn geen agenten van het kenniskapitalisme.
Wij worden stilaan minder vrij. Maar wij durven het niet te bekennen.
Wanneer je zegt dat je zegt wat je denkt, en het vervolgens niet doet, kwets je niemand en lijk je authentiek.
Stilaan zijn alle Vlamingen officieel racisten. Vooral zij die denken het niet te zijn. Die missen elk zelfinzicht.
Wat kunnen uiteenzettingen over "science business" oersaai zijn. Echte redenaars gevraagd!
Hinder bij De Lijn wegens stakingen. Maar niet bij de spoorwegen. Dat is verontrustend.
De sleutel van het publieke succes: beluister goed wat de heersende mening is, zeg luidkeels hetzelfde en doe alsof je vernieuwend bent.
De KU Leuven heeft uitstekende informatiebrochures. Suggesties zijn welkom. Maar we gaan er geen bijsluiters voor geneesmiddelen van maken.
Denkers zijn niet bang.
Cultuur is subcultuur. Dat maakt haar aaibaar en ongevaarlijk.
"Didier Reynders moet aftreden op grond van onmiskenbare onbekwaamheid." Zou hij echt de domste minister zijn die we de laatste tijd hadden?
Hoed u voor de overheid. Vooral als ze beweert tegen overheidsbemoeienis te zijn.
Werken kan vermoeiend zijn. Maar voltijds van het leven genieten valt evenmin te onderschatten.
In onze moralistische tijden blijft er plaats voor humor, behalve als hij tot lachen aanleiding geeft en dus een beetje pijn doet.
Rationeel ingestelde mensen worden vlug boos.
Een grotere rol voor het Engels aan onze universiteiten: volledig akkoord. Maar een langzame verdwijning van het Nederlands? No way.
Kunst als product. Het charmeren van kapitaalkrachtigen met geruststellende kritiek.
Als je mensen vraagt wat hun grootste gebreken zijn, pakken ze trots met hun deugden "koppigheid" en "ongeduld" uit.
Zelfs socialisten pleiten voor meer gevangenisstraffen. De triomf van het repressieve denken. Ook al wordt de samenleving er niet beter van.
Wie geen zin voor humor heeft, verkleint de ruimte voor een open en eerlijk gesprek.
Kun je, in de strijd tussen katholieken en neutralen, als katholiek neutraal blijven?
Ik ben een slechte Vlaming. Eigenlijk vind ik "goesting" helemaal geen mooi woord.
Strijdbare neutraliteit. Een ideologie zoals een andere.
Cafépraat en bestuurdersjargon liggen inhoudelijk dicht bij elkaar. Maar de eerste optie is aangenamer.
Urenlang sollicitatiegesprekken voeren. Kritisch blijven. En diep in mijn hart denk ik: wie ben ik eigenlijk zelf?
Hoeveel topfiguren van de NMBS hebben een auto met chauffeur? Ze moeten toch ook op hun werk geraken.
Je kunt het je vandaag nauwelijks voorstellen. Maar rond de eeuwwisseling klonk het begrip 'innovatie' nog vernieuwend.
"Morgen risico op verstoord treinverkeer." Ik heb belangstelling voor religie, wil in veel geloven. Maar in de Belgische spoorwegen, nee...
Soms lijkt het alsof "zware beroepen" geen mooie beroepen kunnen zijn. Alsof enkel lichtheid genot verschaft.
Een uur lang in de auto luisteren naar Kris De Bruyne. De herinnering aan het onbestemde heimwee van weleer.
Politiek blijft een legale versie van pesten op het werk.
Mijn tijd in de Senaat. Soms denk ik er nog even aan. Het was een mooie zaal.
Vandaag 44 jaar geleden verongelukte Jean-Pierre Monseré. In een andere tijd, die elk jaar weer even terugkomt.
"Entrepeneurship in Education." Klinkt allemaal mooi. Maar helder en kritisch leren nadenken is ook niet mis.
"Godsdienstvrijheid op school kost samenleving een bom geld." Meteen opgelost als we iedereen dwingen hetzelfde te geloven.
Bent u klaar om te studeren aan de universiteit? De KU Leuven helpt u met een prachtige oriënterende test.
Als de kwaliteit van je vijanden daalt, ben je zelf op de terugweg.
Verplichte lessen filosofie in Waalse gemeenschapsscholen? Weldra dagelijkse discussies over Kant, Hegel en Feuerbach in de bus en op café.
Niet boos worden op de socialistische overheidsvakbond. Is gewoon een andere manier van leven, uit een andere tijd.
Retweet nooit onzin. Begin met dit bericht.
Er is niets mis met de sociale partners, behalve dat ze niet steeds sociaal zijn en nauwelijks partners.
Drukkingsgroepen zijn vaak verdrukkingsgroepen.
De generatie die nu nog vlug met pensioen wil gaan heeft minder hard gewerkt dan jongeren zullen moeten werken. Echte solidariteit is nodig.
Soms lijkt het alsof wie hard moet werken vlugger met pensioen wil gaan en andersom. Onjuist, denk ik.
Mensen met een groot netwerk. Zouden ze soms ook vrienden hebben?
"Coalitie overweegt beurtrol voor luchtaanvallen." Zo hard zou ik de vakbonden nu ook weer niet aanpakken.
Verkiezingen in België bepalen niet wie het beleid ontwikkelt, maar wie met de vakbonden mag onderhandelen.
Werk hoeft niet vervreemdend te zijn. Geef elke job de kans de job van je leven te worden.
Waarom willen mensen met brugpensioen gaan? Daarna volgt de droeve plicht om afgeschreven te zijn en voltijds te 'genieten'.
De KU Leuven daagt u uit: bewijs dat u niét wereldvreemd bent.
Uitgebluste mensen vinden wie niet cynisch is naïef.
Dagelijks vinden 'historische' gebeurtenissen plaats. De volgende dag zijn ze vergeten.
Vandaag houden slimme mannen zich gedeisd en zeggen dat vrouwendag hard nodig blijft.
De Kulak. Zeker de beste plek om de studeren in West-Vlaanderen, mogelijk in Vlaanderen, misschien wel in de Benelux.
Je kunt ten onder gaan aan brood en spelen. Drank en vrouwen. Of aan geld- en regelzucht. Daarvoor kozen universiteiten weleens.
Helder communiceren is een nadeel wanneer je niets te zeggen hebt.
Niets bedreigt de waardigheid van ons parlement. Behalve de foto's van Zuhal Demir.
Als de sociale partners akkoorden afsluiten op kosten van de belastingbetaler, is het dan onze burgerplicht om die toe te juichen?
Wij Vlamingen zijn trots op onze bescheidenheid. Daarin is niemand beter dan wij.
Te weinig slapen is niet goed, te veel evenmin. Weer iets om wakker van te liggen.
Hilary Clinton wil dat iedereen haar e-mails kan zien. Hoe extreme transparantie een vorm van ontsporing wordt.
"Minister Bussemaker geeft actievoerende studenten gelijk." De universiteit is geen fabriek, en de moed om dat eindelijk te zeggen.
Dank aan de studenten van Amsterdam. Zij helpen de universiteiten zichzelf terug te vinden.
Politiek belangrijk is enkel wat niet in het regeerakkoord staat.
Alle kranten staan weer vol over onderwijs. En toch wil niemand leraar worden. Wel reclamejongen, profvoetballer of fiscalist.
Maandagmorgen heel vroeg. Complete rust op het rectoraat. Het witte blad. Alsof alles nog moet beginnen.
"Maagdenhuis inspireert studenten uit het hele land." Het ware denken kruipt onder het rendementsdenken uit.
Irish College, Leuven. Avondlicht. Bijna lente. Heimwee naar de toekomst.
Gelukkig ben ik te oud om met brugpensioen te gaan.
Een universiteit is geen bedrijf. Anders kunnen we net zo goed fuseren met een verzekeraar of een wapenfabriek.
Prachtig onderwijscongres van Stura vandaag. Het echte leven vind je aan de universiteit. Meer specifiek bij de Leuvense studenten.
Maak mensen niet wijs dat ze uitsluitend rationeel handelen. Schijnredelijkheid is opium van het volk.
Hoe minder je met jezelf bezig hoeft te zijn, hoe meer ruimte er komt voor spannende onderwerpen.
"Multinationals verhuizen topmanagers massaal naar Azië en VS." Ach, zolang we maar kunnen shoppen op zaterdag.
Een universiteit zonder geesteswetenschappen is geen universiteit, maar een onderzoekscentrum dat cursussen aanbiedt.
Emotionele verdedigers van de pure rationaliteit. Zo zijn er steeds meer.
"Studenten in Amsterdam eisen meer democratie aan de universiteit." Zelfs een verkozen rector hoeft niet altijd een ramp te zijn.
Goed voetballen kun je leren. In zekere mate. Want het is ook een kwestie van talent. Waarom zou dat voor goed lesgeven anders zijn?
Het vervelende met mensen die geen onrecht kunnen verdragen, is dat ze zelf bepalen wat onrecht is.
Hoe sterker we vinden dat verandering onmogelijk is, des te meer is ze noodzakelijk.
"Meer Nederlandse professoren aan Vlaamse universiteiten." Een taaltest 'Vlaams als bestuurstaal' overleven ze nooit.
Veel kan ik verdragen. Zolang ik maar geen 'stakeholder' word.
Mensen die zich vlug beledigd voelen, hebben doorgaans terecht weinig zelfvertrouwen.
Leraar, een beroep met weinig vrijheid en prestige. Wat is er dan wel belangrijk in de samenleving?
"cdH, partij voor extreme optimisten." Wie haar wantrouwt, zal nooit ontgoocheld worden.
Onze helden uit Miami zijn weer thuis.
Hoe minder we over religie weten, hoe gemakkelijker het is om er op 'rationele gronden' tegen te zijn.
"Personeel Vaticaan moet langer werken voor pensioen." De toekomst van Rudy De Leeuw ligt bij de Heilige Stoel.
Wie zich vrolijk maakt over de onbevlekte ontvangenis, bedoelt meestal de maagdelijke geboorte. Hoe groter de hoon, hoe kleiner de kennis.
Wie helemaal harmonisch in vrede leeft met zichzelf, mist elke vorm van zelfinzicht.
"We moeten liever worden voor onszelf." Dan toch liever een beetje gezond schuldgevoel, en het besef dat we niet geweldig zijn.
Caroline Gennez wil "de tweedeling vrij en gemeenschapsonderwijs overstijgen". Naar een uniforme staatspedagogiek in Vlaanderen?
Natuurlijk laten we ons leiden door de Rede. Maar daarnaast is er ook het het echte leven.
Ik heb sympathie voor vrijdenkers. Maar ik heb meer vrijheid nodig.
"Supporters Club Brugge en Gent een dag voor de wedstrijd al slaags." Voetbal is te ernstig om aan voetballers over te laten.
Beschouw jezelf nooit als een voorbeeld voor de rest van de mensheid. Ook andere vormen van ontsporing moeten mogelijk blijven.
"Geef mensen het recht om volledig over hun leven te beschikken." Laat hen vooral niet alleen. Zelfdoding is zelden een echt vrije keuze.
Griekse retoriek. Zeggen dat je gewonnen hebt is belangrijker dan winnen.
Laten we in en met het Vlaams parlement een debat voeren over taaltesten. In het Engels. Ik doe graag mee.
Vlaanderen, het enige land ter wereld waar een taaltest nodig is om in het Engels te mogen doceren. Gelukkig zijn er nog US en UK.
"Gepeste jongen (13) overlijdt na wanhoopsdaad." De pesters van vandaag zijn de losers van morgen.
Een onderwijsexpert die geen les heeft gegeven is zoals een voetbaltrainer die nooit een match heeft gespeeld.
Nieuwe ideeën stuiten altijd op tegenstand. Anders lijken ze alleen maar nieuw.
"Premier Michel roept Belgische joden op niet te vertrekken." Verschrikkelijk voor de rechtsstaat dat die uitspraak nodig is.
Cynisme behoedt ons voor moed en voor de diepere gedachte.
Geen enkel geluk hebben we verdiend, geen noodlot is onrechtvaardig. Het leven is geen rechtsstaat met een almachtige God die bestuurt.
Afschaffing lijststem is bijzonder gevaarlijk, verhoogt het risico op meer democratie.
"Vrijspraak voor DSK gevraagd." Niet de straf is de straf, maar het proces.
Grexit moet mogelijk blijven. Kunnen kiezen is vaak belangrijker dan een goede keuze maken.
Extremisme leidt tot meer extremisme. Of het nu religieus is of seculier, links of rechts. De extremist wint altijd een beetje.
Islamic State. Heeft weinig met de islam te maken, en is alles behalve een staat. Er is enkel het witwassen van criminaliteit.
Na een prachtige lentedag in februari de poëzie van J.C. Bloem, geruststellend pessimisme met schoonheid in het hart.
Politieke partijen spreken graag over inhoudelijke vernieuwing. In de hoop dat daardoor alles bij het oude blijft.
We houden van rebelse mensen, zolang ze maar de regeltjes volgen.
Van een boek dat je aan het huilen brengt, onthoud je de tranen maar vergeet je de inhoud.
"Godsdienst is irrationeel en gevaarlijk." Verlichte atheïsten belijden een eenvoudig geloof.
Fiscalisten doen concrete voorstellen vermogenswinstbelasting. En plotseling zijn de voorstanders tegen.
We hebben geen behoefte aan meer vrije tijd. Wel aan meer vrijheid.
"Studenten Namen en Brussel willen toegangsexamen geneeskunde." Hopelijk denkt minister Marcourt meer aan studenten dan aan ideologie.
Misschien moeten we cannabis toelaten. Maar hoofddoeken blijven zeer gevaarlijk.
Superdiversiteit die tot een hoofddoekenverbod leidt... Neutraliteit uit angst voor identiteit.
Het bloedeloze jargon dat wordt gebruikt bij documenten over 'kwaliteitszorg' is de brutale ontkenning ervan.
Een sociaal akkoord sluiten en toch nieuwe acties aankondigen. Zoals eerst trouwen en daarna op zoek trekken naar een tweede partner.
DSK. Oude mannen die blijven hopen dat jonge vrouwen op hen vallen. Ze zouden beter petanque spelen of kerkelijk recht studeren.
Carnaval wordt een perfecte afspiegeling van de samenleving. Spot met wie zwak staat, angst voor wie sterk is.
Vanaf nu tot juni elke dag tussenscores en prognoses voor Tobback versus Crombez? Jaren zonder een wk voetbal kunnen genadeloos zijn.
De tragiek van Tsipras. Wie nu in hem een messias ziet, zal na zijn val zeggen dat hij het altijd al gezegd heeft.
Dirk Van Damme wil gezamenlijke opleidingen universiteit en hogeschool. Komaan. Laat iedereen gewoon doen waar hij goed in is.
We moeten onze comfortzone niet verlaten, maar haar zo groot mogelijk maken.
Dat premier Tsipras nieuwe belastingen wil heffen, kan ik begrijpen. Maar dat hij ze ook nog eens wil innen, nee...
"Kwestie van tijd voordat iedereen inziet dat Grexit beste strategie is" (A. Greenspan). Soms wordt wat onmogelijk leek vanzelfsprekend.
Nestbevuiling komt vooral doordat wij te lang in ons nest blijven.
André Brink (1935-2015). Maandag zei ik: "Tot een volgende keer. Die komt er zeker."
Een atheïst heeft een duidelijk beeld van God. Dat lukt wie in hem gelooft veel minder.
"Peeters opnieuw in ruzie met N-VA." Een ruzie kan ook gewoon ludiek bedoeld zijn.
Eigenlijk gaat het met de spoorwegen geweldig. Enkel de reizigers zijn er te veel aan.
Een warme politieke partij verkiest de judaskus boven het mes in de rug.
"Carnaval Aalst lacht graag met religie. Als op spot geen geweld volgt." Gelukkig zijn er het christendom, de kerk en de bisschoppen.
"De SP.A moet warmer en zachter worden." Laat ze toch gewoon een politieke partij blijven.
Een regeling voor Arco. Is dat de tax shift waarover iedereen het heeft?
"Groei aantal twitteraars neemt opnieuw af." In Griekenland is dat ongetwijfeld de schuld van Europa.
Rik Coppens. Toen voetbal nog een spel was, en Beerschot een ploeg.
Naar een pensée unique over superdiversiteit?
Bij discussies over taal gaat het te weinig over het spel en te veel over de regels.
Prijs wie je hoont, zodat hij wankelt.
Bunkers tussen Knokke en Retranchement, winteravond, schemering. Volmaakte schoonheid is argeloos.
"0eso wakkert debat over tax shift in België verder aan." Wie is die meneer Oeso eigenlijk? Is hij democratisch verkozen?
Spotten met hardwerkende Vlaming Dimitri Bontinck. De grenzen van de vrije meningsuiting afgetast.
Ruzie bij sp.a in Antwerpen. Misschien eens samen gaan winkelen op de Meir om te ontspannen.
Morgen krijgt Philippe Claudel eredoctoraat in Leuven. Ware literatuur raakt het hart, scherpt de geest en laat aan de lezer het oordeel.
Als we bij het veldrijden niet langer winnen, moeten we een andere sport verzinnen om tot de wereldtop te behoren.
"Politie laat drugsdealers ongemoeid in Molenbeek." Zolang ze niet foutparkeren.
Waarom zouden kunstenaars warme mensen zijn en advocaten kil? Een typisch vooroordeel van kunstenaars.
's Nachts, op straat, helemaal alleen, in een grote stad. Stel je voor dat je een militair tegenkomt.
De tragiek van het ABVV. Wie niet meer kan verrassen, wordt niet langer gevreesd.
"Het Westen draagt verpletterende verantwoordelijkheid voor de verscheurde Griekse samenleving." Wie altijd schuldig is, is het nooit meer.
Antwerpen, heerlijke stad, waar authentieke bescheidenheid wordt beoefend met een grote mond. En waar de KU Leuven dus thuis is.
Lange tweets zijn iets van vroeger.
"Iedereen zou in therapie moeten gaan." Maar ik heb geen problemen, dat maakt me radeloos.
Als Vlamingen iets te zeggen hebben, zwijgen ze. Als Nederlanders niets te zeggen hebben, spreken ze. Wat hoe dan ook een verademing is.
Natuurlijk moeten we terrorisme proberen te begrijpen. Maar we mogen er nooit begrip voor opbrengen.
"Spoorbond dreigt opnieuw met staking." Als we nu eens van de spoorlijnen definitief fietspaden maken?
Mensen die voortdurend vergelijkingen met het nazisme maken, hebben zelden belangstelling voor geschiedenis.
Om plezier te beleven aan het overtreden van regels, moet je ze eerst goed kennen.
Wil John Crombez echt Alexander Tsipras volgen op weg naar een 'rechtvaardige' samenleving. Of is retoriek enkel een vorm van kunst?
"Beurs Athene verliest bijna tien procent." Weldra een wettelijk verbod op koersdalingen?
"Je mag nooit zagen aan de tak waarop je zelf zit." Dat mag je wel als hij dor is. Maar zorg dat je zacht valt.
Politici die bij alles wat hen niet bevalt een vergelijking maken met het nazisme, missen finesse om echte gevaren te onderkennen.
Praten over kwaliteit van onderwijs met mensen die zelf al jaren niet meer voor een klas of aula hebben gestaan. Beetje vreemd toch.
Denken is moderne slavernij. Het leven kan zo gemakkelijk zijn zonder.
Tsipras. Verbaal spectaculair. Economisch onschadelijk. De vluchtige schoonheid van vruchteloos verzet.
Het Griekse volk heeft de steun van John Crombez. Maar eigenlijk wil hij alleen maar vermogensbelasting in België.
Het cynisme van de politiek. Tsipras mag rozen op monumenten leggen en stoere woorden spreken. Maar iedereen weet: het is buigen of Grexit.
Er is een nieuw debat nodig over onderwijskwaliteit aan de universiteit. Minder regeltjes en procedures, meer inhoud en kritische zin.
Merkwaardig hoe in schijnbaar nuchtere tijden van groeiend atheïsme gevoelens almaar sentimenteler lijken te worden.
Zelfcensuur uit mededogen is geoorloofd, zelfcensuur uit angst niet.
"Absolute meerderheid voor Syriza?" Vrees de democratie nooit. En bescherm de Grieken vooral niet tegen zichzelf.
Als politicus mag je nooit te veel beloven. Maar doe je het toch, overdrijf dan zonder schaamte.
"Voor Europa zou een Grexit dramatisch zijn." Toch toont de geschiedenis dat wat lang onmogelijk lijkt vroeg of laat vanzelfsprekend wordt.
'Eerlijke' belastingen, 'rechtvaardige' fiscaliteit. Alsof het om objectieve begrippen gaat, in steen gebeiteld. Moraal als retoriek.
Lees nooit wat je moet gelezen hebben. Anders blijft er geen tijd meer over voor lectuur.
"Meten is weten". Dat willen we graag geloven. Maar geloof is niet zelden een illusie.
Mode is al te vaak code. Saaie originaliteit.
Wie vraagt heel eerlijk alles te zeggen wat je werkelijk voelt, hoopt enkel dat de leugen geloofwaardig zal klinken.
Mannen moeten beter leren koken en vaker durven te huilen. Maar hoe? Faalangst verlamt mij. Er moet zoveel.
Amerikaans bedrijf wil copyright op 'Je suis Charlie'. Wanneer komt er copyright op de dood?
Als ik het weinig wervende bestuur van aartsbisschop Eijk gadesla, ben ik blij dat ik al katholiek ben, en het niet meer moet worden.
Realisme is soms wijsheid, vaker abdicatie.
Zolang mensen geloven dat wie anders denkt minder denkt, zal er geen echte tolerantie zijn.
Goed nieuws. Weer spoorstaking. Dus weinig last van gesloten overwegen.
In de controlemaatschappij is vrijheid 'niet professioneel'. Maar zonder vrijheid geen creativiteit.
Cursussen over leiderschap troosten volgzame mensen.
"Dewinter noemt Koran bron van alle kwaad." Boeken zijn minder gevaarlijk dan mensen die ze niet lezen.
Wij zijn open van geest hier in Vlaanderen. En daarmee is de discussie gesloten.
Nederlandse studenten die de grens oversteken om hier te studeren. Ze zijn echt wel welkom. Het gaat niet om een sprinkhanenplaag.
"Meer homomannen in leidinggevende posities dan heterovrouwen." Oei. Is dat nu goed of slecht nieuws? Misschien gewoon de beste nemen?
Verstandige en ambitieuze Nederlandse studenten zijn zeer welkom aan de KU Leuven. We hebben er nu al bijna 2000.
Humor biedt mensen de kans om van waarheid te veranderen zonder hun gezicht te verliezen.
Sterk zelfbewustzijn wijst op een gebrek aan bewustzijn.
"Wie schrijft de speeches van de Vlaamse ministers?" Een echte toespraak ontstaat uit contact met het publiek.
Vakbonden dreigen met spoorstaking. Even verrassend als de paus die ermee dreigt katholiek te blijven.
Nederland vervangt studiebeurzen door leningen. Studeren wordt business in plaats van persoonsvorming.
Wie bang is om een fout te maken, begaat er een onvergeeflijke.
"Ik ben niet jaloers." Waarom beweert iemand dat eigenlijk? Je zegt toch ook niet dat je geen moordenaar bent als er niets aan de hand is.
Je kunt verslaafd zijn aan drank en vrouwen. Helaas ook aan controle.
Angst is zoals jaloezie. We kennen ze niet. We zullen er altijd een ander woord voor vinden.
We mogen niet spreken over "moslimterreur". We mogen niet spreken over "terreur". We mogen niet spreken.
Joël De Ceulaer in Reyers Laat. Dogmatische predikanten hoeven niet altijd religieus te zijn.
Alleen onredelijke mensen aanvaarden in een discussie uitsluitend rationele argumenten.
Jean Werckmeister (1947-2011). Ik luister naar het Requiem op. 9 van Maurice Duruflé en denk aan u. De tijd leert wie onvergetelijk is.
"Vijfenveertig kerken verbrand tijdens anti-Charlie Hebdoprotest." Gelukkig blijven de voetbalstadions overeind.
Vergeefs iemand proberen te beledigen. Even tragisch als humor waar niemand om lacht.
Wij Vlamingen durven alles. Behalve op schoolreis naar Brussel gaan. Dat is te gevaarlijk.
De kunst van het leren: we moeten weten wat we mogen vergeten.
"Naar een neutraal vak religiestudie op school." Vreemde neutraliteit, waar toevallig enkel atheïsten voorstanders van zijn.
Hoed u voor mensen die voortdurend over 'rechtvaardigheid' spreken. Ze willen hun standpunt opdringen zonder het te hoeven beargumenteren.
"Alle culturen zijn evenwaardig." Behalve culturen die daar een andere mening over hebben, en dat zijn ze ongeveer allemaal.
Meningen die het luidst worden verkondigd, zijn zelden de meest waardevolle.
"Burgerzin is even belangrijk als wiskunde en Latijn." Ongetwijfeld. Maar maak er geen afzonderlijk, ideologisch gekleurd schoolvak van.
Wie bij de tijd wil zijn, rest niets anders dan een 'dwarsdenker' te worden.
Wie atheïsme buiten of boven elke religieuze traditie plaatst, verabsoluteert zijn geloof.
Goed universitair onderwijs steunt op vertrouwen en inhoud, niet op wantrouwen en formele procedures. Tijd voor een radicale ommekeer.
Hoe eenvoudiger de gedachten, hoe radicaler de denkers.
Vakbonden werken zelf taxshift uit. Nu nog een wettelijke verplichting voor ondernemers om te investeren.
Vrije meningsuiting mag. Maar het hoeft niet altijd. Anders zouden de meeste mensen ruzie hebben met hun schoonmoeder.
Mensen vechten voor een nummer van Charlie Hebdo. Kuddegeest bedreigt de vrije meningsuiting.
Klagen over goedkope olie. Blijft er nog iets over waar wij in Europa niet bang voor zijn?
Wie lange tenen heeft, beschikt doorgaans over weinig zelfvertrouwen. Terecht.
Je hoeft helemaal geen vrije mening te hebben om haar te uiten.
Wij weten steeds meer. Maar steeds minder over religie. Kennis verdampt in de kennismaatschappij.
Een 'neutraal' vak levensbeschouwing. Even naïef als een man die een objectieve uiteenzetting houdt over 'de' vrouw.
Vertrouw nooit wie wil controleren of u zijn vertrouwen wel waard bent.
Een zogenaamde fundamentalist is vaak gewoon een nihilist met een kort lontje.
Oorlogsretoriek wijst niet op dapperheid, maar op het onvermogen om na te denken.
Diversiteit betekent ook: het recht om anders te zijn dan de groep waartoe je wordt gerekend. Hokjesdenken als mentale gevangenis.
Na Parijs, de aloude vraag van Europa. Hoe kunnen we moedig zijn zonder risico?
Nog nooit een godsdienstige extremist gezien met inhoudelijke belangstelling voor religie.
Hopelijk slagen we er de komende maanden in de mensenrechten hoog te houden terwijl we ze zonder aarzelen verdedigen.
Zwijgen is een gevaarlijke vorm van vrije meningsuiting.
Helden zijn geweldig, martelaren dapper. Jammer alleen dat ze zoveel slachtoffers maken.
Vrijheid vereist moed en wijsheid. Zonder moed leidt ze tot zelfcensuur. Zonder wijsheid tot hersenloze emotie.
Vrijheid leidt misschien tot dwaling. Onvrijheid doet dat met zekerheid.
We mogen terroristen niet geven wat ze eigenlijk vragen en zelf belichamen: het einde van de rechtsstaat.
Charlie Hebdo. We mogen nooit aanvaarden dat vrijheid iets van het verleden wordt.
Een schitterende foto toont ontzettend veel, suggereert nog meer, en verhult altijd de essentie.
Volgens cdH moet radicalisme harder worden bestreden. Is onverdraagzaam Belgicisme ook radicalisme?
Elio Di Rupo bestrijdt maatregelen die hij zelf nam 'op vraag van de MR'. Kan een zwakke premier een sterke oppositieleider zijn?
Sociale rechtvaardigheid eindigt waar zij schijnbaar naadloos samenvalt met eigenbelang.
Iedereen moet Piketty lezen. Misschien ook uit het hoofd leren. Elke tijd zijn verplichte catechismus.
Zuivere vermogensbelasting is altijd tijdelijk. Tot de vermogens volledig genaast zijn of ze zich in het buitenland bevinden.
Koken is een serieuze zaak. En voetbal ook. Zelfs kunst. Ernst werkt besmettelijk en bedreigt de mensheid.
De 'politieke' euthanasie van Frank Van Den Bleeken. Wordt België de morele paria van Europa?
De PS wil een vermogensbelasting 'op woord van eer'. België, land van innovatie en spitstechnologie.
Paus Franciscus wil duidelijk niet dat monseigneur Léonard, door kardinaal te worden, tot 2020 stemgerechtigd zou zijn bij een pauskeuze.
Twintig nieuwe kardinalen. Weer geen monseigneur Léonard. En niemand uit de States. Allemaal geen toeval.
Zolang er atheïsten zijn, zal God blijven bestaan, of hij nu wil of niet.
Superdiversiteit als ideologie leidt tot de ontkenning van het verschil.
Ik ben bezig "Het hout" van Jeroen Brouwers wel goed, maar niet echt fantastisch te vinden. Dat hoort zo niet, ik weet het.
Als vijanden iets hebben misdaan, kunnen we hen simpel vergeven. Als ze niets hebben misdaan, moeten we onze eigen kleinheid overwinnen.
Vergeef je vijanden, zelfs als ze niets hebben misdaan.
"Belg is kampioen in economisch zwartkijken." Zeg nu nog eens dat wij enkel bij het veldrijden kunnen winnen.
Je kunt enkel al je gevoelens tonen als je er maar weinig hebt.
Sommige bisschoppen hebben weinig belangstelling voor het bestaan van God. Als de seksuele moraal maar onveranderlijk blijft.
Volgens flapteksten zijn alle boeken magistraal en grandioos. Kun je enkel schrijven als je zeker weet dat niemand ze leest.
Kerstmis en nieuwjaar zijn voorbij. We moeten niet langer meer heel erg gelukkig zijn.
Rancuneuze mensen zijn onschadelijk voor anderen. Zij bestrijden zichzelf.
"Thomas Piketty weigert Légion d'honneur." De kunst bestaat erin een onderscheiding na te streven om haar vervolgens te kunnen weigeren.
Wie alleen kan zijn, is nooit eenzaam.
"Staatsblad eindigt recordjaar op 107.270 pagina's." Als het niet nodig is dat er een wet is, is het nodig dat er geen is.
De zogenaamd katholieke visie van het KVHV op het huwelijk is niet enkel pre-conciliair. Zelfs dan is ze onvolledig.
Conservatisme probeert te behouden wat nooit heeft bestaan. Traditie put uit het verleden de kracht om ook in de toekomst vrij te zijn.
KVHV hekelt bisschop Bonny wegens te veel begrip voor holebi's. Het is niet nodig zonder zonden te zijn om de eerste steen te werpen.
Hoe kun je een vrijdenker zijn en het bestaan van God bij voorbaat uitsluiten?
Geloof niet blindelings wie beweert tegendraads te zijn.
Nooit goed hetero's begrepen die zich tegen homorelaties keren. Komen ze dan zelf iets tekort?
Griekenland en soberheid. Hoe meer schulden je maakt, des te groter de kans dat ze worden kwijtgescholden.
Moreel arrivisme. Iedereen denkt dat hij heiliger is dan de paus. Behalve de paus misschien.
Het boek van Wiel Kusters over het leven van Kees Fens is zonder meer briljant. De epiloog, drie bladzijden, een prachtig slotakkoord.
Een burn-out. Soms voelt een mens zich te moe om eraan te beginnen.
Gelukkig zeggen we niet altijd wat we denken. Het leven zou ondraaglijk zijn.
Sentimentaliteit wijst op de afwezigheid van diepere gevoelens.
Atheïsme heeft niets met rede te maken. Maar oudere mensen kunnen er zich wel goed bij voelen, na alles wat ze hebben meegemaakt.
Vooroordelen vloeien voort uit het onvermogen om te oordelen.
Vaak is een tweet te lang om een schijn van intelligentie op te blijven houden.
Er zijn nog altijd enkele kerkvorsten die vinden dat God er beter uitzag toen hij op Joseph Ratzinger leek.
Bart De Wever pleit terecht voor afschaffing uitgeholde senaat. Dan liever een officieel OCMW voor politici.
Weten wij echt meer dan vroeger? Of weten wij steeds minder wat we niet weten?
Ideeën gaan voorbij. Enkel het detail is onvergetelijk.
Overschat de moed niet van wie nooit moedig hoefde te zijn.
Wanneer je jezelf niet ziet als norm voor de rest van de wereld, is dat beter voor de rest van de wereld. En voor jezelf.
De paus is niet gefrustreerd omdat hervormingen te traag verlopen. Zijn tegenstanders zijn het omdat de paus nog altijd paus is.
Het mooie van God is dat hij kerstmis niet opeist. Misschien gaat hij juist nu vroeg naar bed.
Wat is er mooier dan katholieke rituelen? Je kunt er over nadenken, niet denken of aan iets anders denken. Pure vrijheid.
Leiden strengere wetten tot meer veiligheid? Alleszins tot meer hypocrisie.
Volle winkelstraten met kerstmis. Eenzaamheid giert door de keel.
Strengere straffen voor verkeersovertredingen. En iedereen die dat prachtig vindt. Alsof wie juicht niet zelf tegen de lamp kan lopen.
Cynisme is een treurig zelfportret.
Volgens De Standaard zal Vlir in januari knoop doorhakken over studierendement. Foute informatie. Universiteiten genieten autonomie.
Atheïsme is een mooi geloof voor wie van absolute zekerheid houdt.
"Doe maar gewoon, dat is al gek genoeg." Komaan, we kunnen beter.
Etienne Vermeersch: "Als ik God was zou ik het beter gedaan hebben." Toch zal ik Hem de schepping van Etienne nooit verwijten.
"Daniël Termont bij beste drie burgemeesters van de wereld." Maar Louis Tobback blijft wel de beste van België.
Absolute gelijkheid is het einde van gelijke kansen.
Jean-Claude Marcourt défend le droit à l'échec dans l'enseignement supérieur. Parfait. Mais n'oublions pas les charmes de la réussite.
Wie sterk is, verandert enkel van mening als hij niet onder druk staat.
Eerlijke belastingen zijn belastingen die iemand anders betaalt.
Solidariteit die enkel wordt opgelegd en niet aangevoeld, is geen lang leven beschoren.
Achter het modewoord 'transparantie' kunnen we veel verbergen.
Vandaag zal het al van gisteren geleden zijn dat we nog een spoorstaking hebben gehad.
Wie niet sterk is, moet slim zijn. Wie niet slim is, ook.
Zelfde land, zelfde staking. Vlaamse kranten raken gedrukt, Franstalige niet.
"Vakbonden furieus: personeel overnacht in ziekenhuis." Ieder mens heeft recht op nachtrust.
Cyprus en Frankrijk staken nog altijd meer dan Belgié. Daar mogen we ons niet bij neerleggen.
Als Elio Di Rupo weer aan de macht komt, zal de pensioenleeftijd verhogen. En anders ook.
"Rechtvaardige herverdeling" betekent doorgaans dat wij wat meer krijgen en anderen wat minder.
Vandaag een dag zonder treinstaking. Een onwennig, lichtjes opgelaten gevoel.
Hoe leg je uit dat een staking voor meer belastingen (voor anderen) geen politieke staking is?
Aartsbisdom Utrecht houdt weldra maar twintig kerken over. Een politicus moet aftreden, een voetbaltrainer wordt ontslagen. Wim Eijk blijft.
Morgen spoorstaking. Om de lange periode tussen de twee maandagstakingen te overbruggen.
"Ambtenaren eisen rijkentaks." Waarom hebben wij eigenlijk nog verkiezingen?
Luid gejuich in de gerechtszaal. Drugsbende vrijgesproken. Gelukkig worden ernstige misdrijven zoals foutparkeren wel serieus bestraft.
Solidariteit klinkt altijd goed. Bijvoorbeeld om medeplichtigheid een mooiere naam te geven.
Op de achterbank van de auto lezen over het versnipperd bestaan van Kees Fens, door Wiel Kusters. Ongelooflijk sterk.
Weerleg nooit de beschuldiging dat je een idioot bent. Zelfs niet als het waar is.
"Treinen rijden stipter." Er zijn geen zekerheden meer.
Symposium dierproeven vandaag in Leuven verenigde voor- en tegenstanders. De kunst van het ware gesprek.
Wie het debat schuwt, vreest dat hij ongelijk heeft.
Vrijheid van onderwijs is duur. Kleurloze uniformiteit is duurder.
"Femen slaan Mariabeeld Brusselse markt kapot." En weer is een vrouw het slachtoffer.
"De oversteek van universitair naar hoger onderwijs." Prachtig onderwerp. Waar anders dan aan de KHLim?
"Zwarte Piet, une tradition raciste." Een gedroomd zinnetje om maatschappelijke tegenstellingen te creëren.
"Bekende Vlamingen starten rechtszaak over klimaat." Naar een verdere juridisering van de samenleving.
Tolerant is wie een eigen mening heeft, maar andere meningen respecteert. Niet wie rotsvast gelooft dat alle meningen om het even zijn.
Het is niet erg dat er hypes zijn. Het is wel erg dat ze een tijdlang als waarheid gelden.
"Steek hardleerse wegpiraten acht dagen in de cel." Repressie is sexy. Weldra herinvoering van de doodstraf 'in uitzonderlijke gevallen'?
De vraag die het maatschappelijk debat in Vlaanderen beheerst: welk kookboek werd de voorbije weken het meest verkocht?
Ik heb nog altijd maar één schoen om naast te lopen. Ik mis de andere.
De nieuwe trend. We moeten genieten. Begin daar maar eens aan, elke dag opnieuw, zonder uitzicht op beterschap.
"Staatsbank Belfius wil af van 56-plusser." Gelukkig toont de KU Leuven meer erbarmen. Anders was ik al twee jaar met pensioen.
Dirk Van Damme (0ESO) verdedigt de onderwijsvisitaties oude stijl. Wanneer wordt OESO gevisiteerd na alle foute economische voorspellingen?
Vreemd hoe sommigen democratisch onderwijs verwarren met het recht om jarenlang hetzelfde te blijven studeren zonder kans op een diploma.
Wie zijn intelligentie niet weet te verbergen, overschat haar.
Studenten drongen vandaag mijn kantoor binnen en stalen mijn rechterschoen. Sterk! De linkerschoen voelt zich eenzaam.
Caroline Gennez pleit voor een verplicht vak burgerschapsvorming op school. Wie bepaalt de inhoud ervan? De onderliggende ideologie?
Voor beursstudent kost Combiticket Rock Werchter meer dan twee jaar inschrijven aan de universiteit. Gelukkig blijft onderwijs democratisch.
"ACV: zonder tax shift geen sociale vrede." Chantage voor het goede doel blijft chantage.
"Vakbonden en politie tevreden over eerste stakingsdag." Van de volgende generatie wordt de mening niet gevraagd.
Staken is een recht, moeten staken een belemmering van de vrijheid.
Aandacht leidt tot liefde. En oppervlakkigheid tot het vlugge oordeel.
Wie zegt nooit meer van mening te zullen veranderen, overschat zijn vorige verandering van mening.
Marcourt: "Bourgeois doit reconsidérer le nombre de missions princières." Voyager aux frais de la princesse.
Pessimisten denken dat andere mensen zijn zoals zijzelf.
De mislukking heeft enkel zin als zij op een poging om te slagen volgt.
Wie de huidige paus onbenullig vindt, bedoelt eigenlijk dat hij te veel van de vorige verschilt.
La démocratisation de l'enseignement supérieur ne signifie pas le droit au diplôme.
Franstalige universiteiten verwarren democratisering van het onderwijs met het recht om te blijven mislukken. Niet moedig, niet sociaal.
De definitie is de ontkenning van het verschil.
Belgen verklikken massaal hun buren bij de fiscus. Zure "rechtvaardigheid".
Als wetenschap religie wordt, of religie wetenschap, houden zij op te zijn wat ze waren.
"Niet elke man is een macho." Misschien. Zou kunnen. Maar het blijft eenvoudiger gewoon te bekennen. Dan is er rust en vrede.
Roodkapje bestaat vermoedelijk niet, volgens Etienne Vermeersch. Hoe delen we haar dat voorzichtig mee?
Waarom is Sinterklaas eigenlijk blank? Alsof alle blanken bisschoppen met baarden zijn.
Te vaak denken we dat wie niets doet niets verkeerds doet.
Universiteiten moeten zelf een beleid durven te voeren over studievoortgang. Geen verantwoordelijkheid doorschuiven naar de overheid.
Misschien vergaat de wereld. Laten we ondertussen strijden voor een neutrale Piet in Midden-Brabant.
Een meeloper is iemand die zegt wat iedereen zegt, maar dan harder, en zich tegelijk een dwarsdenker waant.
's Nachts zijn we alleen met onze gedachten. Ook wanneer ze ontbreken.
Midden-Brabant. De kracht van verandering.
Scheiding van kerk en staat. Bisschoppen moeten zich niet voor het parlement verantwoorden. Wel voor de rechter.
"België klimt naar negende plaats voor kennis Engels." Zouden we ook voor Nederlands bij de top tien staan?
"Ontrafelen wetenschappers vandaag ontstaan van het heelal?" Geloof kan naïef zijn.
Wij lezen graag kookboeken. Dan hoeven we niet te koken.
We mogen zeggen wat we denken. Maar wat mogen we denken?
Al die sterrenrestaurants. Ik ga liever gewoon ergens eten.
Plotseling moeten we allemaal Piketty lezen. Hoewel kuddegeest haaks staat op vernieuwend denken.
Rechtvaardigheid. Hoe abstracter het woord, hoe meer wij de inhoud ervan zelf bepalen.
Naar een nieuw vertrouwen in universiteiten en hogescholen. Wantrouwen is te duur in tijden van crisis.
Durf te denken. Of durf te leven. Alsof het tweede zonder het eerste kan.
Wie vooral probeert zichzelf beter te leren kennen, kiest voor de verkeerde contacten.
Overal lees ik wat mannen 'willen' en 'denken". Ofwel ben ik geen man. Ofwel wil en denk ik heel verkeerde dingen.
Het is sterker een tegenstander tot medestander te maken dan hem door een medestander te vervangen.
Ontslag van kardinaal Raymond Burke bewijst moed en daadkracht van de paus. Er is hoop voor de kerk.
Geen medestanders hebben is treurig. Geen tegenstanders hebben wijst op irrelevantie.
Morele verontwaardiging is het buikgevoel van de intellectueel die niet graag nadenkt.
Eigenbelang noemen we sociale rechtvaardigheid. En een gebrek aan energie onthaasting.
Elio Di Rupo betoogt tegen de regering. Prachtig. Maar drie jaar te laat.
Het alternatief voor besparingen zijn hogere belastingen. Voor anderen. Niet voor onszelf.
Waarom heet een staking eigenlijk "actie", terwijl er juist niet wordt gewerkt?
De herinnering is de triomf van het detail.
Wim Schamp. Optimistische, enigszins wilde intelligentie. En gesprekken aan de Zoete Waters tussen ironie en ernst die ik nooit vergeet.
In de veroordeling van anderen pleiten we onszelf vrij.
Volgens Benoît Lutgen is de toekomst van België in gevaar. Er zijn nauwelijks andere separatisten die zich hiervoor meer hebben ingespannen.
Vandaag een paar keer voor "pedofiel" uitgescholden. Maar ook voor "zwakzinnige". Het is dus niet allemaal negatief.
Wie het hardst roept, schreeuwt doorgaans zijn ongelijk uit.
De genadeloze samenleving. Gelukkig is er milieuwetgeving. Anders smeulden in ons land weer brandstapels.
Als er over superdiversiteit verschillende meningen zijn, is dat dan goed of slecht voor haar?
"Elio Di Rupo enige kandidaat-voorzitter PS." Misschien wint hij wel.
Hoe meer andere meningen iemand duldt, hoe sterker hijzelf in zijn schoenen staat.
De kerk staat doorgaans het verst van de waarheid wanneer zij ze krachtig omarmt.
In de karikatuur die je van mensen maakt, schuilt het geweld.
Matthias Storme. Ook wie geen fan is van antidiscriminatiewet heeft recht op gelijke behandeling.
Als de kritiek erop afneemt, zijn je ideeën passé.
Politiek gaat niet meer over argumenten, maar over wie goed is en wie fout. Moralisme doodt het ware debat.
Al die boeken die we 'moeten' gelezen hebben. Gelukkig zijn er ook andere. Die we evenmin lezen. Maar zonder schuldgevoelens.
Discussie met magistraten in Antwerpen. Leuke en slimme mensen. Het gaat niet zo slecht met justitie.
Actie bij de spoorwegen. Hoe minder treinen er rijden, hoe minder vertragingen.
Heerlijke avond in Antwerpen, waar de KU Leuven thuis is. Zelfde ambitie. Zelfde bescheidenheid.
Wie de nederlaag vreest, is de overwinning niet waard.
Vernieuwing in de katholieke kerk. Het is veel te voeg om te denken dat het te laat is.
God is lankmoedig. Helaas zijn zowel zijn voor- als zijn tegenstanders vaak fanatici.
"De kerk blijft gewoon recht in de leer." Wie de kerkelijke traditie wat beter kent, weet dat de leer niet altijd recht is.
Volgens kardinaal Raymond Burke schaadt de paus de kerk. Was Burke het niet die vroeger totale gehoorzaamheid aan de vorige paus eiste?
Vreemd. Al middag. En nog steeds werd van geen enkele minister of staatssecretaris het ontslag gevraagd.
VRT-hoofdredacteur vindt illegale hacking enige manier om databescherming beter te maken. Zoals moord om huwelijksproblemen op te lossen?
Kamer debatteert verder na korte nacht. They Shoot Horses, Don"t They?
Collaboratie is een misdrijf. Haar banaliseren voor zuiver partijpolitieke doeleinden is een ethische fout.
Een democratie die Laurette Onkelinx heeft overleefd, is goed gewapend om ook tegen Jan Jambon en Theo Francken bestand te zijn.
Overmorgen verjaar ik. Best geen politici uitnodigen op het feestje, of ze moeten van PS en cdH aftreden.
"Tumult in de Kamer na tussenkomst Onkelinx." Laurette als hoedster van moreel fatsoen. Ethiek is een prachtig begrip.
Waarom toch altijd die boeken over stilte? Wie echt van haar houdt, zwijgt er beter over.
"De federale regering is een regering van vijftigers met slechts vier vrouwen." Ik ben een vijftiger. Zonder vier vrouwen.
NIEUWS: @trouw-collega @StevoAkkerman wint met 'Donderdagmiddagdochter' de Vlaamse prijs (jury olv @torfsrik) voor beste s…
Misschien gaat de nieuwe regering het niet schitterend doen. Maar heimwee naar Elio Di Rupo nog vooraleer hij is verdwenen, nee...
Patrick Modiano. Nooit beschreef iemand mooier de geringste schoonheidsvlekjes van Parijs.
"Wie is de knapste studente van Vlaanderen?" De knapste... Even hoopte ik dat P-Magazine intelligentie zocht.
Iedereen vindt zichzelf de uitzondering die de regel bevestigt. Daarom zijn er regels nodig.
We leven in een harde tijd, waarin iedereen die geen keuze heeft volledig vrij is om te kiezen.
"Drama voor Zulte Waregem en Cercle." Verschrikkelijk! Hoe zou het ondertussen in Syrië zijn?
Provincialisme in Vlaanderen. Als er echt een volledige universiteit moet zijn in elke provincie, schaffen we beter de provincies af.
"Rik Torfs is een bijzonder intelligent man, maar soms zegt hij onnozele dingen." Het is niet fijn van intelligentie te worden beschuldigd.
Een morgen in Hilversum. De zon schijnt. Niets is verloren.
De politie die uit protest weigert verkeersboetes uit te schrijven. Zoiets dompelt een land in rouw.
Vermoeiende logica: wie tegen antiseksismewet is, is voor seksisme.
Op de redactie van het Belang. Allemaal vriendelijke Limburgers, behalve de rector van de UHasselt. Ook vriendelijk, maar geen Limburger.
"Openingstoespraak ULB was plagiaat, redacteur ontslagen." Misschien is het een idee je openingstoespraak zelf te schrijven.
Meer dan 12 000 studenten bij studentenwelkom op Ladeuzeplein. Geweldige sfeer. Onwaarschijnlijk mooi.
"Trein rijdt 4,5 minuten trager dan in 1990." Dat moet aan de files liggen.
Francis Delpérée noemt N-VA een racistische partij. Door misbruik te maken van de term minimaliseert hij racisme.
Opletten dat ik vandaag niet per ongeluk iets over de UHasselt zeg. Of het Belang rukt uit en TV Limburg valt aan.
Hoe sterker de taal, des te zwakker de ideeën.
Al die mensen die tegen de stroom ingaan. Zo voorspelbaar. Wie gaat er nog met de stroom mee?
Ideeën kunnen totalitair zijn. Maar gevoelens ook. En je kunt ze niet met redelijke argumenten bestrijden.
Ernst is een ernstig probleem.
Farid le Fou vraagt euthanasie. Lost euthanasiewet overbevolking in gevangenissen op? De gruwelijke logica van de totale zelfbeschikking.
Schrijven is harder leven.
"Ik wil heel snel vergeten worden" Openhartig interview met rector @torfsrik van @KU_Leuven #Intervis…
Schrijven in de nacht. Elk woord bevestigt de stilte.
De ultieme vraag. Is lankmoedigheid een vlucht? Of juist een extreme vorm van dapperheid?
"Entertainment is een mensenrecht." En toch hou ik meer van vrijheid van meningsuiting.
Meer geld voor cultuur is goed. Meer cultuur is beter.
Het hoger onderwijs is zoals het wilde kapitalisme. Iedereen mag meedoen, en de verliezers zijn op voorhand gekend.
Gun je tegenstanders nooit de eer je vijanden te worden.
"Paus is doelwit van IS." Wie iemand met geweld wil uitschakelen, erkent diens superioriteit.
Ik heb niets tegen assertieve mensen blakend van zelfvertrouwen. En toch is een alledaags minderwaardigheidscomplex gezelliger.
Om dingen in Vlaanderen te veranderen is het doorgaans te vroeg, waarna het te laat is.
Probeer vooral die dingen te veranderen waar schijnbaar niets aan te doen valt.
Als niemand te vertrouwen is, waarom zouden we dat dan zelf wel zijn?
In de file. Op dit late uur. Maar het kan erger: ik had ook in de trein kunnen zitten.
Besparingen voor universiteiten. Vroeger waren onze grijze hersencellen onze enige grondstof. Maar misschien is er wel ergens olie gevonden.
Christus verbiedt ondubbelzinnig zowel scheiden als hertrouwen, zeggen vijf kardinalen. Zouden ze dat dan van plan zijn geweest?
"Zoals elk bedrijf kan de universiteit 5% besparen." Maar wij zijn geen bedrijf, onze lessen geen producten, onze studenten geen klanten.
Merkwaardig bondgenootschap tussen fundamentalistisch atheïsme en extreem rechts: de Islam is de vijand.
Als je er zelf niet het centrum van bent, wordt de wereld groter.
Help! Mijn BASE- rekening slaat op hol. Om de twee dagen 70 euro onverklaarbare extra kosten. Zachte terreur?
Het 'morele gidsland' België, waar aan hun lot overgelaten geïnterneerden euthanasie vragen en krijgen wegens ondraaglijk psychisch lijden.
Geïnterneerde krijgt mogelijk euthanasie wegens ondraaglijk psychisch lijden. Internering als indirecte doodstraf?
Waarom zouden gematigde moslims 'afstand' moeten nemen van IS, terwijl ze er zelfs in de verste verte geen verwantschap mee voelen?
Er zijn drie plekken waar ik werd toegesproken alsof ik zelf niet na kon denken: in de godsdienstles, in het leger en in de politiek.
Volgens Elio Di Rupo is MR de marionet van N-VA en CD&V. Terwijl PS en cdH uiteraard twee volledig autonome partijen zijn.
Quality time, of het vreselijke moment waarop je niets anders rest dan gelukkig te zijn.
"Gegrond vertrouwen" is zoals grootmoedig je partner alle ruimte geven, en tegelijk een detective inhuren, want je weet maar nooit.
"Zelfplagiaat door wetenschappers wordt taboe." En dus citeren we onszelf als waren we iemand anders. Filosofisch alvast niet neutraal.
Voor wie haar begaat, zal de dwaling altijd de waarheid zijn.
"Onderwijs houdt ongelijkheid in stand." Sociale bekommernis is terecht. Maar enkel in onwetendheid blijft iedereen volledig gelijk.
"Universiteit zit nog altijd in ivoren toren." Wie dat beweert, leeft toch al een tijdje op een eiland.
Politieke onderhandelingen gaan steeds minder over visie, steeds meer over "trofeeën binnenhalen".
Eerste koopzondag in Antwerpen. Wij leven om te kopen.
Iedereen mag grote persoonlijke ambities hebben: voetballers, kunstenaars of zakenlui. Enkel politici mogen niet voor "de postjes" gaan.
Yves Desmet noemt in De Morgen Jezus de stichter van de kerk. Toch wel een conservatieve theologische opvatting.
Hoe kun je eigenlijk enerzijds tegen fundamentalisme zijn en anderzijds radicaal tegen elke vorm van religie?
Je kunt over politici veel zeggen. Maar ze hebben wel de nederigheid zich onnozelaars te laten noemen door mensen die het werkelijk zijn.
Gerrit Kouwenaar (1923-2014). Echte gevoelens overwinnen sentiment. Duurzaam dichten.
Natuurlijk wens ik Kris Peeters heel oprecht alle toekomstig succes in de politiek toe. Maar ook erbuiten is het leven prachtig,
Realisten verengen de werkelijkheid. Ook in de politiek.
Stroomonderbrekingen leiden tot meer criminaliteit. Hebben onze excellenties daar ook aan gedacht?
Moeten inwoners van gemeenten met stroomonderbrekingen dan ook minder belastingen betalen voor de diensten die ze niet krijgen?
Als Charles Michel geen premier wil worden, dan misschien wel voorzitter van CD&V?
Wreedheden horen net zo min bij religie als huiselijk geweld bij een huwelijk en hooliganisme bij voetbal.
Onthoofdingen. Enkel wie nergens in gelooft, is meedogenloos. Hoe harder de houding, des te armer de ideeën.
België deze winter honderd uren zonder stroom? Welkom in de derde wereld.
Duco Sickinghe in onderwijswereld. Er is ruimte voor opleidingen die kwaliteit nastreven zonder de bureaucratie van een officiële erkenning.
Onvermijdelijke structuren zijn dat zelden. We missen enkel de vrijheid van geest om hen te bestrijden.
Wie het voortdurend over zijn principes heeft, wantrouw ik principieel.
Europese invloed op de @ScienceguideNL Top10 van 2014. @NeelieKroesEU op 2 en @RikTorfs op 10! Lees het allemaal via
De eerste schooldag. Hopelijk leren kinderen ook veel 'nutteloze' dingen.
Op naar vijftien ministers in de federale regering. Werkloosheid onder politici wordt ongenadig bekampt.
Al die op elkaar lijkende kale huizen en flats met een 'strak interieur"... Wanneer eindelijk weer een beetje durf en originaliteit?
"Zwarte Piet moet roetpiet worden." Op naar een strenge regulering van de folklore. Met de roe voor wie stout is?
Net de eerste column van het nieuwe werkjaar voor De Standaard geschreven. Ritueel op zondag. En nu de mis. Een beetje pilaren bijten.
De hang naar de essentie verhindert haar te vinden.
Small talk is een voorwaarde om genuanceerd over de essentie te kunnen spreken.
Donald Tusk spreekt nauwelijks Frans en Engels. Alsof taal enkel vorm, en niet tegelijk ook inhoud is.
Wat mensen wel vaker tot religieuze fundamentalisten maakt, is hun gebrek aan belangstelling voor religie.
"Geen rechtsplegingsvergoeding meer bij winst fiscale zaak." De fiscus verliest nooit. De rechtsstaat wel.
Onderwijs. De bureaucratie heeft gewonnen wanneer vrijheid verontrust.
Wie vandaag in Vlaanderen religie verfoeit, is zoals wie haar vijftig jaar geleden verheerlijkte. Het comfort van het mainstreamdenken.
Typisch voor geestelijke achteruitgang is de illusie dat je meer weet dan vroeger, toen je nog naïef was.
Denken zoals iedereen verhindert het eerste.
Natuurlijk kan religie het denken verhinderen. Maar ook verdiepen. Van Erasmus over Blaise Pascal tot Hans Küng.
Universitair onderwijs in Vlaanderen moet van wereldniveau zijn en mag weinig kosten. Voor voetbal geldt het tegendeel.
Hoe controleren we de kwaliteit van specialisten in kwaliteitszorg? En wat is kwaliteit? Reizen in een virtuele wereld.
NVAO wil van Vlaamse universiteiten Nederlandse universiteiten maken. Met een erg clichématige visie over kwaliteit.
De ergste vijand van de mensenrechten is niet wie ze openlijk bestrijdt, maar wie ze niet echt durft te verdedigen.
"Tolerantie" betekent vaak: ieders vrijheid eerbiedigen om te denken zoals jezelf.
"Nieuw Onzevader voor het hele Nederlandse taalgebied." Maar in het Latijn blijft God onveranderlijk.
Zimbabwe. Grace, vrouw van de negentigjarige president Robert Mugabe, gaat de politiek in. Oef, wij zijn niet alleen met onze dynastieën.
"Homoseksuele leerkracht mag zich niet uiten in Brussels stedelijk onderwijs." Laten we niet zwichten voor sluipende intolerantie.
"Geen Belgische gewonden bij ontsporing trein in Zwitserland." Als dat geen geweldig nieuws is. Er zijn mensen en er zijn Belgen.
Geen illusies meer koesteren wijst niet op wijsheid, maar op een gebrek aan levenskracht.
Flitspaal in Gent is de meest succesvolle van Vlaanderen. Veiligheid als lucratief project.
Wat is waarheid? Alles relativeren is al te absoluut.
De moord op christenen in Irak. Elke poging tot excuus verhoogt enkel de wreedheid.
Rusland wil onze peren niet meer. Oei. Zullen we dan de mensenrechten maar vergeten?
"Eerste voetbalklasse krijgt jaarlijks 88 miljoen van fiscus." Gelukkig zijn er nog de universiteiten om in te leveren.
De drang naar onsterfelijkheid is een ziekte die bij de dood plots overgaat.
Al meer dan twee miljoen gepensioneerden. Erger: "de uitstroom vertraagt." Een gruwelijke manier om te zeggen dat we te langzaam sterven.
Het is niet omdat we de fouten van de eerste wereldoorlog in herinnering brengen, dat we zelf goede mensen zijn.
Wie alles radicaal wil veranderen, zal door conservatieven worden gekoesterd. Geen enkel gevaar dreigt.
In het atheïsme verenigt God vele mensen die niet in zijn bestaan geloven.
Vrienden verrassen ons. Vijanden nooit.
Een diploma is geen product, een student is geen cliënt. Er bestaat wel degelijk een verschil tussen een universiteit en een zomerfestival.
Fifa wil dat WK voetbal in Rusland doorgaat. Voetbal is belangrijker dan oorlog.
Weinig moeten we vrezen, behalve angst.
Als kritiek niet een beetje pijn doet, is ze een verdoken lofprijzing.
Intellectuele selectie aan de universiteit is noodzakelijk, maar sociale selectie is onaanvaardbaar. Ook in het Vlaanderen van morgen.
Cynisme leidt niet tot zelfbehoud, maar is een voorbode van de nederlaag.
Hoe fout Poetin is, moet eerst financieel worden berekend. Soms wordt geldzucht met redelijkheid verward.
Volgens het FDF brengt Zweedse coalitie het voortbestaan van het land in gevaar. Alsof enkel wie Vlaanderen bestrijdt België kan redden.
Een regering zonder de PS. Soms duurt het jaren vooraleer wat mathematisch eerder al kon ook mentaal mogelijk wordt. Dat heet bevrijding.
Joëlle Milquet weet hoe je minister kan blijven: door ontslag te nemen uit een ontslagnemende regering. Min maal min is plus.
In een wereld waarin "de economie" primeert, zijn mensenrechten helaas te duur.
Laurette Onkelinx belooft "een lange periode van zeer grote instabiliteit" als de kamikazeregering er komt. Democratie is gevaarlijk.
Moskou, wereldkampioenschap voetbal, 2018. De doelpunten zullen we prachtig vinden. Zoals in Berlijn, 1936, hard werd gelopen.
Wie nu met de regeringsvorming bezig is, of met Twitter, mist de zomer en een mooi stuk van zijn leven.
Elke tijd heeft zijn taboes. Het veiligste is die van de vorige generatie te bestrijden en zich tegelijk een held te wanen.
Verdraagzaamheid is prachtig. Dus is de strijd om de verdraagzaamste te zijn soms genadeloos.
Vreemd hoe intelligentie altijd met wereldvreemdheid wordt verward, en domheid met gezond verstand.
Vakantie. De usual suspects verdwijnen even. Eindelijk tijd om ons te ergeren aan onszelf.
De moderne man doet mij altijd aan vroeger denken.
Volgens Michel Doomst is efficiënt besturen geen zaak voor professoren. Kennis is onmacht?
Bij de dood van Nadine Gordimer, eredoctor KU Leuven. Grote schrijvers sterven zelden voor altijd.
Vrees absurde regeltjes nooit. Het volstaat hen niet te volgen.
"Vervroegd pensioen bij NMBS is een verworven recht." Een mooie naam voor een privilege.
Duitsland-Argentinië. En de winnaar is de paus.
Cynici verachten wat ze nooit zullen bereiken.
Je struikelt over de "innovatieve" en "tegendraadse" mensen. Wie origineel wil zijn, rest niets anders dan saaiheid.
Een gevoel van onrust in een straat zonder parkeermeter. Vrijheid kan enkel een vergissing zijn.
Vandaag vinden wij Vlaanderen officieel geweldig. Daarna komen de overige dagen.
Regeltjes zijn vijanden van het recht.
Waarom denken we dat we ons vroeger vergisten en nu wijzer zijn? Terwijl het misschien andersom is.
Conservatisme is: de noodzakelijkheid bepleiten van wat altijd je vrijheid heeft belemmerd.
Controle vraagt om meer controle van de controleurs.
"Dader bomaanslag Boston wilde sterven als martelaar." Wie absoluut een martelaar wil zijn, is eigenlijk een carrièrist.
Vlaamse Vereniging van Studenten wantrouwt haar eigen universiteiten en hogescholen. Jammer. Hoog tijd voor een open en moedig gesprek.
België. Als we verliezen, zijn we blij dat we niet veel eerder verloren.
Besparingen mogen nooit de inhoud van het onderwijs raken. Wel de administratieve overlast die erop weegt.
Zeventien promotieplechtigheden afgelopen. Wie dat meemaakt en de nieuwe alumni ziet, verliest zijn vermogen tot pessimisme.
Met een Nederlandse naar Nederland kijken. Plotseling is het een geweldig team.
Hier en daar op straat mensen met gekke Belgische hoeden. Zoals een carnavalstoet die voorbij is.
"Topministers vol goede hoop op halve finale." Ik zou ze toch maar niet opstellen.
Ingenieurs zijn zoals kerkjuristen. Iedereen maakt grappen over hen omdat ze te slim zijn.
Toespraak op zeventien promotieplechtigheden. Een groot plezier. Overal het gevoel dat de toekomst prachtig zal zijn.
Probeer niet innovatief te zijn. Dat is iedereen al. Blijf gewoon jezelf.
Arco. De uitweg ligt niet in juridische spitstechnologie, maar in een rechtvaardige oplossing die alle mensen gelijk behandelt.
"Huwelijk prins Amedeo gaat door ondanks kwartfinale België." En dan? Hij trouwt toch niet met een Rode Duivel?
België is een geweldig land. Het bestaat nog minstens vijfenveertig minuten.
Schoonheid troost, ook al doet ze pijn.
Na achttien jaar een telefoontje met oud-student Bernie Healey uit Rhode Island. De wereld verandert, maar de tijd staat stil.
"Zware avondspits in en rond Brussel." Fileleed voor wie moet werken. De staking als wapen van de sterkste.
"Ondernemers willen liever crisis dan tripartite." Is dat niet ongeveer hetzelfde?
'Gezond verstand' valt toevallig altijd samen met wat wijzelf denken.
#kuleuven rector @torfsrik expresses his deepest condolences on the death of @StellenboschUni Vice-Chancellor Botman
Treinen die niet rijden, maken reizen gemakkelijker. Minder overwegen worden gesloten.
Hoe komt het toch dat mensen altijd tegen nieuwe ideeën zijn die ze later even onterecht vanzelfsprekend vinden?
Wat wordt het dinsdag? Winnen "wij"? Of verliezen de Rode Duivels?
Het gaat in de politiek zoals in de passionele liefde. Zij die beweren België te beminnen, verstikken het.
Tout mon soutien aux amis francophones qui rêvent d'une Belgique ouverte et moderne.
Dan maar vlug een Vlaamse regering. En op het federale vlak de rustige vastheid van het vacuüm.
La tragédie de la Belgique: le PS gagne toujours les élections, même en cas de défaite.
Nieuwe federale verkiezingen in de herfst? Met niet enkel helderheid over partijprogramma's, maar ook over mogelijke coalities.
Le cdH: le vrai séparatisme, à peine déguisé.
Het "non" van cdH. Een officiële fusie met de PS zou hiervan een mooie bezegeling zijn.
Een regering zonder de PS? Vele jongeren weten enkel van hun ouders dat het ooit zo zou zijn geweest. En ouders moet je niet altijd geloven.
"Sp.a eensgezind tegen voorstel Torfs." Blij dat ik de partij in moeilijke tijden heb kunnen helpen.
Het denken begint voorbij wat algemeen wordt gedacht.
De VLOR heeft de oplossing voor lage slaagcijfers in hoger onderwijs: "betere studiekeuzebegeleiding". En zo blijft alles bij het oude.
Vernieuwing betekent vaak dat alles bij het oude blijft. Alleen de naam verandert, met dank aan een ingehuurd bureau.
Op de boord van Jean-Marie Pfaff: "De Coninck kasseien". Dat zie je bij Russen minder.
Voetballers zijn zoals andere Belgen. Geen risico's. Dan blijft alles zoals vroeger.
We hebben lang en goed over het leven nagedacht en zo. Maar nu is er voetbal.
Heel blij dat de discussie over bindende toegangsproeven echt op gang komt. Een taboe doorbreken is soms moeilijk, maar steeds bevrijdend.
Het secundair onderwijs heeft ook plichten. Studenten zonder echte slaagkansen naar het hoger onderwijs sturen is menselijk en sociaal fout.
Slechts 36% van de studenten haalt na drie jaar bachelordiploma in hoger onderwijs. We mogen onze ogen niet blijven sluiten. Actie is nodig.
Hoe strenger de moraal, des te groter de hypocrisie. Schijnheiligheid leeft van het verbod.
Weinig is treuriger dan mensen die anderen een geweten willen schoppen. Schoppen helpt niet. Een geweten vorm je zelf.
Hoe jongeren zo snel mogelijk bij een opleiding brengen die bij hun talenten en interesses aansluit? Een vraag die we niet mogen ontlopen.
"Koning Albert haakt af voor nationale feestdag." Daarin staat hij midden de mensen, aan beide kanten van de taalgrens.
Humor is gevaarlijk, een gebrek eraan dodelijk.
Morele verontwaardiging wijst niet op ethische superioriteit, maar op een gebrek aan argumenten.
"Rechtvaardigheid" is een objectief begrip. Maar nooit in ons nadeel.
Als Paul Goossens een tandarts was, zou ik een tweet over hem maken.
Tandartsen maken mij vaak sprakeloos. Vooral tijdens recepties.
Een goed beleid is niet altijd peperduur. Universiteiten hebben vooral behoefte aan vertrouwen en autonomie.
Gun mensen niet zomaar je vijandschap.
Wie niet van het Nederlans houdt, zal ook in andere talen, zoals het Engels, nooit uitblinken.
"ACOD dreigt met spoorstaking op 30 juni." Alleen als treinen niet vertrekken, lopen ze geen vertraging op.
Alleen op mijn bureau in de Hallen. Op de Oude Markt blijft het stil. Misschien zijn de Rode Duivels nog niet helemaal aan het winnen.
De Morgen, een racistische krant? Echt? Het morele mccarthyisme rukt op. Niet enkel wanneer het over racisme gaat.
Hoe minder iemand te zeggen heeft, des te gemakkelijker hij zich meertalig waant.
"Volg unief in het Engels." Akkoord met meer Engelstalige opleidingen als het Nederlands tegelijk een volwaardige universitaire taal blijft.
"Brugpensioen voor jonge vijftigers bij Delhaize?" Het vernederende gevoel afgeschreven te zijn.
Het probleem met originele gedachten is dat ze al vaak werden geformuleerd.
Waarom worden mensen vaak boos als je zegt dat God misschien wel bestaat? Ze bestaan zelf toch ook?
Ernstige mensen overschatten zichzelf.
Jan Becaus trekt naar de vernieuwde senaat. Is hij daar, met al zijn energie, niet wat te jong voor?
"Studenten blokken samen in museum." Wordt een student die studeert dan echt een museumstuk?
Gelijk krijgen is vluchtig, gelijk hebben duurzaam.
Niemand vertrouwt cdH. Gelukkig zijn er nog zekerheden.
Wekenlang enkel voetbal. Maar ooit zullen we ontwaken.
Voetbalanalyses in televisiestudio's. Democratisering van metafysica.
"Steeds meer scholen willen examens afschaffen." Misschien meteen maar de scholen zelf afschaffen?
Enkel wie trends niet volgt, is mogelijk op zijn tijd vooruit.
Vroeger zochten angstige mensen zekerheid bij God. Nu in de wetenschap. Wat altijd blijft, is angst.
Zelfbeschikking vandaag. We mogen over ons leven beschikken, en voor het overige is alles verboden.
Vreemd hoe iedereen het over de "klassieke" tripartite heeft. Terwijl ze altijd een uitzondering was die niemand gelukkig maakte.
Later zal blijken dat het enkel onze legendarische bescheidenheid is die ons in Brazilië van de wereldtitel heeft gehouden.
Hedendaagse filosofie is al te vaak een ideologische reconstructie van de verzwonden waarheid.
De beste vorm van belastingontwijking is minder werken.
Geachte heer, op mijn leeftijd ben ik echt geen "jongen" meer. Met de meeste hoogachting, Rik Torfs
"Minstens een derde van de Vlamingen is racist." Is dat eigenlijk geen racistische uitspraak van Dyab Abou Jahjah?
De beste politici wantrouwen de macht die ze zelf bezitten.
Altijd dat onderscheid tussen denkers en doeners. Het volstaat niet weinig na te denken om een doener te zijn.
Bij sommige mensen kan je erop vertrouwen dat je ze altijd mag wantrouwen.
De PS, een separatistische partij. De geschiedenis kan vreemde wendingen nemen.
Tot gisteren leek de PS oppermachtig. Maar plotseling ligt het terrein helemaal open. Wie Wallonië verovert, dreigt België te verliezen.
Waalse regering gevormd. Misschien federaal eens iets heel anders proberen; MR-Open VLD -CD&V -N-VA? Afwisseling is altijd fijn.
Wie zijn hele leven lang niet van mening verandert, begint zich na een zekere tijd te vergissen.
Na verkiezingen is het telkens weer een verrassing te zien welke coalitie we eigenlijk hebben gesteund.
Vrije mensen zijn de meest betrouwbare.
"Managers maken de dienst uit aan Nederlandse universiteiten." Bureaucratie en creativiteit zijn onverenigbaar.
Hopelijk moet ik van Pascal Smet geen bijscholing gaan volgen in Brazilië vooraleer het academiejaar eindigt.
Waarom moeten we altijd gelijk hebben, terwijl de lichte dwaling evenveel geluk oplevert?
Erger u nooit aan mensen die zich aan alles mateloos ergeren. Daar duurt de eeuwigheid niet lang genoeg voor.
Wie een halve eeuw geleden voor vrije meningsuiting was, is nu tegen. Wie toen tegen was, is nu dood.
Stellenbosch University and KU Leuven in Belgium have signed a preferential partnership agreement.
Ondertekening van die voorkeurvennootskap tussen US en KU Leuven
Volgens Charles Picqué zou een regering zonder de PS een zware vergissing zijn. Akkoord. Enkel een regering met de PS is mogelijk erger.
Als ironie door iedereen meteen wordt herkend, houdt zij op het te zijn.
Wantrouw wie beweert neutraal te zijn. Ofwel spreekt hij de waarheid niet. Ofwel heeft hij geen enkele zelfkennis.
Zolang je zelf kan melden dat alles verloren is, blijft er hoop.
Zolang de PS zwaarder weegt dan Vlaanderen, ziet de toekomst van België er somber uit.
Weinig is tragischer dan een democratie waarin iedereen die niet cynisch is als naïef wordt beschouwd.
Wie luidruchtig verklaart solidair te zijn, is het helaas vaak enkel met zichzelf.
Verzwijg je mening nooit. Vooral niet wanneer het gevaarlijk is haar te uiten.
De traditionele tripartite, nu, in Vlaanderen, zou getuigen van een vreselijk cynisme.
Wie nooit wordt afgebroken, heeft niets opgebouwd. Kritiek krijgen is een genot.
Na verkiezingen is politiek vooral strategie. Maar hopelijk blijft er ook een kleine plaats voor inhoud.
Peter Mertens dinsdag bij de koning. Er zijn steeds meer democratische partijen.
Wie België wil behouden, kan N-VA federaal niet negeren.
Elio Di Rupo beweert de verkiezingen te hebben gewonnen. Dan is Gerolf Annemans bescheidener.
Verkiezingsdag, en het weinig prettige besef dat ons lot in Wallonië wordt bepaald.
Politici zijn niet altijd mijn grootste helden. Maar ze nemen wel dapper het risico om af te gaan.
We mogen morgen iemand onze stem geven. Maar haar nooit afgeven.
Overdrijf met mate.
Mensen die altijd gehoorzamen, zijn niet te vertrouwen.
In de Franstalig België gaat het enkel over Bart De Wever. Zouden ze daar zelf geen kandidaten hebben?
Hoe langer een verkiezingscampagne duurt, des te kleiner de kans dat politici zeggen wat ze echt denken.
"Helft van ministers en kabinetsmedewerkers moet vrouw zijn." Waar gaan we die 50% bekwame mannen vinden?
Als je ziet wie vandaag allemaal "innovatief" is, kun je alleen maar hunkeren naar saaiheid.
Een herindeling van het academiejaar mag nooit tot kwaliteitsverlies leiden.
Kritiek geeft vertrouwen. De afwezigheid ervan verontrust.
Als je mening door iedereen wordt gedeeld, heb je er geen.
Als mensen het hebben over "eerlijke herverdeling" bedoelen ze doorgaans dat ze er zelf beter van worden.
Het zijn doorgaans niet de deugdzaamsten die voor de strengste straffen pleiten.
Hoe verder mensen van elkaar staan, des te lichter het hen valt elkaar te prijzen.
Het probleem met korte toespraken is dat ze vaak te lang duren.
Verjaringstermijnen. Wanneer verschijnt Julius Caesar voor de rechtbank van Tongeren wegens enkele kleinere delicten tegen Ambiorix?
Decadentie is: het opbergen van alle illusies beschouwen als een uiting van volwassenheid.
Gelukkig zijn er binnenkort verkiezingen. Anders ging het nu al enkel over voetbal.
De economie heeft mensen nodig die meer kunnen dan enkel economisch denken.
Jean-Luc Dehaene. De tijd toen een compromis niet meteen als verraad werd beschouwd.
Het vervelende aan verkiezingen is dat je soms heel gemene dingen moet doen om sympathiek over te komen.
Wie premier wil worden, zegt dat hij het niet wil worden. Anders wordt hij het nooit.
Jongeren mogen nooit de speelbal worden van ideologische onderwijsdiscussies. Ook sterke leerlingen hebben recht op kwaliteit.
Er rest een mens geen andere keuze dan zichzelf te zijn. Desnoods door een coach in dienst te nemen. Heel vervreemdend.
Vakbondsleiders spreken over "eerlijk herverdelen" alsof over de inhoud daarvan geen discussie kan bestaan.
Neutraliteit is de ideologie van wie ideologieën vreest.
Verontwaardiging is de beste manier om een gesprek te vermijden.
Mooi om zien hoe een regering die na de verkiezingen verder wil regeren plotseling een interne ruzie organiseert.
Als ik mag kiezen, heb ik liever verkiezingen die over onderwijs gaan dan over geluidshinder rond Zaventem.
Als er in ons land iets spontaan gebeurt, is het doorgaans een spoorstaking.
De politiek kreunt onder een teveel aan onmisbare mensen. Zeker in verkiezingstijd.
Als ik ondertussen geen fatsoenlijk werk had gevonden, zou ik onmiddellijk weer in de politiek gaan. Leuk debat. #Ekodebat
"Mensen met een beetje persoonlijkheid worden geen leraar." Alsof je alleen persoonlijkheid hebt wanneer je enkel voor het geld gaat.
Schrijven is even de wereld verlaten om hem beter te begrijpen.
"Leerlingen van school gestuurd na seksschandaal. Ouders stappen naar de rechter." Misschien toch eens in de spiegel kijken?
Hoe vrijer iemand durft te denken, des te duurzamer zijn ideeën zijn.
Dit is de winnares van #Ontdekdewereld. Ze wint een reis rond de wereld. Proficiat en veel plezier!
Etienne Vermeersch 80. Onder alle atheïstische goden is Etienne misschien wel de vriendelijkste.
Waarom willen politici toch altijd de wereld redden? Wat minder zou meer vertrouwen inboezemen.
Jean-Pascal Labille. Een minister die nooit verkozen was, is en zal worden. Maar die wel spreekt namens "het volk".
Ware sociale politiek is vrij van rancune. De strijd tegen armoede is geen klassenstrijd.
Waalse politici zijn tegelijk ondernemers. Maar dan zonder persoonlijk risico.
"Moordenaar van Pim Fortuyn vrijgelaten." De werking van de rechtsstaat is groot nieuws.
Iedereen is voor transparantie. Maar het is een weinig doorzichtig begrip.
Als we ook op zondag mogen winkelen, verkleint het gevaar dat we na gaan denken over ons bestaan.
Consequent zijn is vaak moeilijk omdat het te mechanisch, en dus te gemakkelijk is.
Franstalige partijen willen niet in zee met de grootste partij van Vlaanderen. Doen wij dat ook met de grootste van Wallonië?
PS verkwist 47 miljoen Waals overheidsgeld voor overbodig protontherapiecentrum in Charleroi. Ook in Vlaanderen kan veel. Maar dat niet.
Als politici waarschuwen voor chaos heb ik altijd de indruk dat ze het over zichzelf hebben.
Prachtig dat verkiezingen eindelijk over onderwijs gaan. Geld, ego en macht hadden we eerder al.
Wijsheid is een vluchtweg voor wie daadkracht mist.
"Ik betwijfel of een moslim ooit voldoende geïntegreerd kan zijn." Ook het integratiedenken heeft zijn fundamentalisten.
Boeken zijn als vrouwen. Ze zijn altijd mooi, ook als ze dat niet zijn.
Vreemd hoe machtswellustelingen en geldwolven zich plotseling ontroerd wanen wanneer het gaat over cultuur.
Pausen lopen een groot risico om heilig te worden. Iedereen weet het, niemand doet er iets aan.
Antwerpen in de lente. Een overrompelend mooie stad, met daarin de grootste universiteit van de Benelux, de KU Leuven.
Wie bekent dat hij zich soms vergiste, versterkt tegelijk zijn standpunten die wel juist waren.
#OpeningTheFuture wants to realize breakthroughs in research of brain diseases like #Alzheimers or #ALS @ the University of …
Een cynicus beseft heel goed dat hij in het leven is mislukt, maar mist de moed om dat openlijk te bekennen.
#selfie voor het goede doel !
Opening the Future :
#OpeningTheFuture #RT !
Wie klaagt over de buren vergeet vaak hoe verschrikkelijk het moet zijn naast hemzelf te wonen.
"Zieken horen in een ziekenhuis." Schijnbare logica is vaak opgesmukte wreedheid.
"Buren willen kankerpatiënten weg uit Gents woonblok." Wordt ziekte weldra illegaal?
Over diversiteit denkt iedereen verschillend. Is dat een probleem of een succes?
De tragiek van de macht. Niemand heeft recht op moreel gezag.
Iedereen wil minister van onderwijs worden. Om toch maar niet zelf voor de klas hoeven te staan.
De kiezer spreekt. Maar de partijen bepalen wat hij gezegd heeft.
Ware kunst vlucht door de kieren van het publieke succes, ver weg van moordende bewondering.
Verkiezingen zijn zoals voetbalwedstrijden. We winden er ons kort en hevig over op, bij gebrek aan ernstige onderwerpen om over te denken.
Geloof in de wetenschap is geloof. Geen wetenschap.
Waarom denken wij slimmer te zijn dan de vorige generaties, terwijl zij exact hetzelfde dachten?
Donderdag flitsdag. Niets wat we doen blijft ongezien. Een voorafspiegeling van de samenleving van morgen.
"Nieuwe nederlaag kost Kiev-trainer zijn kop." Voetbal is oorlog.
Al te vaak verhindert het te verwachten antwoord de echte vraag.
Wie meent "neutraal" te zijn, vergist zich. Zoals haar of zijn partner kan bevestigen.
Belangrijke boeken kun je enkel "herlezen". Om er dan over te discussiëren met mensen die ze nooit gelezen hebben.
Overdreven enthousiasme is een remedie tegen de liefde. Wie nooit aan Europa twijfelt, houdt er niet echt van.
"Nog nooit zo veel gevangenen in België. " Waar is de tijd dat we ons vooral in bier en chocolade specialiseerden?
Het is gemakkelijk voor anderen een open boek te zijn als je zelf bepaalt welke bladzijde ze mogen lezen.
"Laat kleine gemeenten fusioneren." Mogen er dan nergens plekken overblijven waar mensen geen vervreemding voelen?
Vele mensen leven zonder mededogen. Alsof ze zelf onsterfelijk zijn.
Premierschap is het ergste wat je kan overkomen, vindt Bart De Wever. En toch, erger zijn ongeneeslijke ziekte en vroegtijdige dood.
Wij moeten onze gevoelens uiten, over ons verdriet praten, open zijn. Dat is een verstikkende gedachte.
Gelijkheid is een illusie zolang toeval blijft bestaan.
Onderwijs in het Turks, in het verkavelingsvlaams, Antwerps en Limburgs. Blijft er ruimte voor het Nederlands als vreemde taal?
Hoe meer mensen op elkaar lijken, des te groter hun onderlinge jaloezie.
Als politici zich uitsloven om authentiek over te komen, voel ik heimwee naar oprechtheid.
Mildheid is doorgaans prachtig. Maar soms is zij het onvermogen vijandschappen te onderhouden.
Het buikgevoel bedriegt ons nooit. Vroeger zat de wiskunde beter in elkaar.
Op de terugweg uit Amsterdam met het verzameld proza van Nescio. Plotseling lijkt het leven intenser.
Telefacts. Hoe meer censuur, hoe meer gezellige televisieprogramma's waar je niet hoeft bij na te denken.
Alles moet meetbaar zijn. Maar wat doe je dan met liefde, schoonheid, idealen?
"Stoute kinderen krijgen brief van Gentse burgemeester." Soms heb ik heimwee naar Sinterklaas.
Controle als het hoogste goed. Het einde van de vrijheid hebben wij zelf gewild.
Iedereen denkt dat, als er strengere wetten komen, enkel "de anderen" tegen de lamp zullen lopen.
Al die mensen die heel snel rijden. Waarheen?
In het detail schuilt de synthese.
Er komen (nog) betere leraren als ze weer gewoon les mogen geven.
Wie tijdens een discussie met morele regels schermt, heeft vaak zelf geen geweten. Hij hoopt enkel dat zijn tegenstander dat wel heeft.
De waarheid kwetst. Maar wie kwetst, denkt te gemakkelijk dat hij de waarheid spreekt.
"Leraren hebben een te laag niveau." Kritiek is bewijs van het tegendeel. Zij leerden hun critici denken.
Wie de samenleving "complex" vindt, mist doorgaans zelf helder inzicht.
Gekooide vrijheid. We mogen zeggen wat we denken, maar niet denken wat we willen.
Het leven is flitsen en geflitst worden.
De grenzen van fraudebestrijding. Geen recht zonder recht van verdediging.
Nu er geen zonden meer zijn, worden ze niet langer vergeven.
De cynicus doet schamper over de wereld om zijn eigen falen te verbergen.
Zelfontplooiing. Allemaal mooi. Maar wat als er niet veel te ontplooien valt?
Universiteiten moeten almaar papieren invullen waaruit blijkt dat ze geweldig zijn, zodat de tijd ontbreekt om het te worden.
Overrompelende cantus op het Ladeuzeplein. Zonder chauvinisme: dat kan alleen in Leuven.
"Ex-partner van Hollande in nieuwe Franse regering." Misschien zit zijn toekomstige partner er ook in.
Als machthebbers beweren van dwarsliggers te houden, liggen ze niet dwars genoeg.
Blijf jezelf. Ook wanneer het niet leuk is.
Wie zich misdraagt, maakt de grootste kans op promotie.
Volvo krijgt lastenverlaging bij bezoek Chinese president. De kolonie verwelkomt de heersers.
Vrouwenrechten zijn prima. Zolang maar niemand over mannenrechten begint. Zoveel verbondenheid met alle andere mannen is te zwaar om dragen.
Retorica overstijgt logica zonder haar te verloochenen.
Zet Antwerpen leger in tegen foorkramers? De vorige val van Antwerpen dateert van 17 augustus 1585.
Moralisme wijst op een samenleving zonder moraal.
Het is niet omdat Geert Wilders waanzinnige ideeën koestert, dat iedereen die hem bestrijdt per definitie een eerbaar mens is.
Onderwijs. De keuze tussen meer papierwerk en meer vertrouwen in wie lesgeeft.
Elke knipt mijn haar. Een heerlijk moment van rust.
Wie feiten, gebeurtenissen of toespraken historisch noemt, bedoelt eigenlijk dat ze tot het verleden behoren.
Anti-seksismewet vlot goedgekeurd in kamercommissie. Omdat symboliek belangrijker is dan de rechtsstaat.
Herinnert u zich de Krim nog? Vandaag schrijven de kranten over het bezoek van Obama aan Brussel en borstvergrotingen.
Als Barack Obama op bezoek komt, ligt het hele land stil. Zelfs de kerncentrales. Minder eerbied mag ook.
Kunst moet meer ruimte nemen dan ze krijgt.
Hopelijk komt er op school nooit een plichtvak "burgerschap" waarin de staatsideologie wordt opgedist.
Als religie wordt afgeschaft, wat moet er dan gebeuren met al die mensen die in zichzelf geloven?
Waarom willen politici altijd helden zijn? Een beetje kwetsbaarheid zou hen aantrekkelijker maken.
De ultieme vraag voor wie macht heeft. Hoeveel vrienden blijven over wanneer ze verdwijnt?
Nooit zal ik een seksist worden. Zelfs na een debat met Fientje Moerman te hebben gevolgd, blijf ik vrouwen hoogachten.
Belgium bans a wide range of sexist speech
Ik voel altijd vervreemding tijdens debatten over de toekomst van ons onderwijs met bestuurders die zelf nooit les hebben gegeven.
Toenemend aantal strafwetten. Alsof mensen beter worden wanneer ze minder vrij zijn.
Gelukkig stapte ik ooit in de politiek. Anders had ik ze precies een jaar geleden niet kunnen verlaten.
"Seksismewet is een wet van de regering, dus zal er uiteindelijk wel komen." Verdwijnt na de Senaat straks ook de Kamer?
"Fiscus krijgt vrij spel om woningen te doorzoeken." Een hold-up op de rechtsstaat.
Verkiezingen zijn steeds vaker een korte onderbreking van het status-quo.
Als we de keuze van de achternaam volledig vrij laten, kunnen we eindelijk Haddock en Castafiore heten.
De trend van deze eeuw. We verliezen onze vrijheid niet. We doen er vrijwillig afstand van.
Comformisme: een held die op zoek gaat naar een vijand die al verslagen is.
Als recht en moraal samenvallen, wordt de moraal arm en het recht gevaarlijk.
Autoritaire mensen noemen strenge wetten graag "nieuwe afspraken".
Wie een gesprek wil vermijden, moet blijven doorpraten.
Om af en toe heimwee naar vroeger te mogen hebben, moet je nu sterk in je schoenen staan.
De achternaam van panda's. Wanneer hierover eindelijk een politiek debat?
Meten is weten. Maar wat meetbaar is, kan ons leven nooit vervullen.
Een gesprek voor De Correspondent over universiteit, politiek, leven en dood.
De plannen van de PS: een betere spreiding van de armoede.
Het smogalarm is een succes: 6227 automobilisten beboet.
Wie geen tegenstand ondervindt, heeft niets te melden.
"Milquet maakt seksisme strafbaar." Wat ik over haar denk, durf ik niet langer te zeggen. Je weet maar nooit.
"Ik weet dat ik niet weet" is de kennis die we vrezen.
De gedachte dat er voor alles een verklaring is, getuigt van ambitie, maar niet van wijsheid.
Voorspelbare mensen sterken ons zelfvertrouwen.
Barmhartigheid is een leven lang begrip opbrengen voor standpunten die dat eigenlijk niet verdienen.
Niet dat het belangrijk is, maar als u deze uitdaging tot een goed einde kunt brengen wint u een wereldreis.
De KU Leuven heeft een échte uitdaging voor u. Ontdek er meer over op
In Vlaanderen kent iedereen de kleine kantjes van iedereen, omdat de rest van de wereld te groot is.
Vrijheid van denken vooronderstelt het tweede.
Het vlugge oordeel volgt op het trage denken.
Enkel wie wereldvreemd is, ziet de universiteit als een ivoren toren.
Soms ben je heel even aangenaam verrast hoeveel dingen in onze samenleving nog niet verboden zijn.
Iedereen is vrij zijn mening te uiten zolang dat toevallig ook de onze is.
"Promovendus moet God uit dankwoord van proefschrift scheuren in Wageningen." Een eerste stap op weg naar boekverbranding?
"België veroordeelt Russische interventie." Oei. Wat nu?
Fernando Pauwels. Vrijheid van meningsuiting en godsdienst gelden ook, en zeker, aan de universiteit.
Met boeken van politici is het altijd weer de vraag wie ze geschreven heeft.
Wie zijn tegenstander vernedert, bereidt zijn eigen nederlaag voor.
Alain Resnais en het echte Europa. Dat van het subtiele denken en voelen.
Al die mensen die het bij elke overheidsuitgave over "mijn belastinggeld" hebben. Dat moeten geweldige grootverdieners zijn.
Rusland zal de Krim veroveren, terwijl Europa Zwitserse Erasmusstudenten verdrijft.
Wantrouwen berust vaak op zelfkennis.
Laat politici vrij een nieuwe achternaam kiezen. Maar het onderwijs heeft nood aan meer autonomie.
Zopas grondige discussie over onze euthanasiewetgeving met vijftien studenten uit vijf continenten. Veel kennis, verrassende vragen.
"3000 ouders kunnen kinderen niet inschrijven in school naar keuze in Brussel." En dat met vrijheid van onderwijs in de grondwet.
Gelukkig hebben niet alle mensen die hun werk graag doen er een passie voor.
Het leven is de kunst van het sterven.
"Zwitserse studenten mogen niet meer op Erasmus." De triomf van de Europese kleinburgerlijkheid.
Als we onze arbeidsmarkt niet kunnen moderniseren en onze bureaucratie innovatie blijft verhinderen, laten we dan maar van naam veranderen.
België gidsland. Als je een gids bent, en niemand volgt je, blijf je dan een gids?
De beste garantie om nooit van mening te veranderen is er geen te hebben.
Gezien uw achternaam begrijp ik heel goed dat u veel te verliezen hebt.
Onze vrijheid wordt almaar kleiner. Maar gelukkig kunnen we weldra zelf onze achternaam kiezen.
In volle vergadering een bericht over iemands naderende dood. Diep respect voor wie voor zijn leven vecht.
Vlaanderen vandaag. Onze meest overschatte eigenschap is onze bescheidenheid.
Wie precies denkt zoals zijn buurman begint hem na een tijdje te minachten.
Waarom moeten wij eigenlijk Vlaamse films de mooiste, Vlaamse renners de beste en Vlaamse vrouwen de knapste vinden?
Nieuw Vlaams logo "Flanders. State of the Art". Protserige gezwollenheid. Plus est en nous.
Merkel en Poetin zijn het eens dat Oekraïne niet mag splitsen. De belangrijkste binnenlandse beslissingen worden in het buitenland genomen.
Een tweet van mijn oud-klasgenoot Ronnie Belmans net voor de zondagsmis. Het leven kan heerlijk zijn.
Het strenge oordeel is een zwakte waarvoor we begrip moeten hebben.
Een geruststelling. In België zullen originele denkers nooit in een massagraf terechtkomen.
Geldt het SP. A-pleidooi voor vrij bezit en gebruik van cannabis ook voor wilsbekwame minderjarigen?
SP. A wil legalisering cannabis. Welvaart voor iedereen creëren neemt soms een verrassende gedaante aan.
"Pedofiel vraagt euthanasie." Het zachte alternatief voor de doodstraf?
Stel dat Elio Di Rupo niet twee panda's, maar de dalai lama in zijn armen sluit. Zo onafhankelijk zijn we natuurlijk niet.
"Knack dient een,klacht in tegen De Standaard wegens plagiaat." Waar is de tijd dat plagiaat nog origineel was?
Als we in de spiegel kijken, zien we doorgaans enkel de spiegel.
Het breken van een gegeven woord is de voorbode van absolute stilte.
Onderwijs is zoals kunst. Wie trouw alle regeltjes volgt, brengt er niets van terecht.
Elke dag maken we wel een historisch moment mee. Maar wanneer gebeurt er eindelijk eens iets?
Teksten over onderwijs zijn doorgaans gruwelijk slecht geschreven. De oplossing is beter onderwijs.
Jacht op vrijgelaten pedofielen. Pedofilie is een schande. Maar de reactie erop kan het ook zijn.
Besparingen in de gezondheidszorg. Hoe lang mogen mensen nog lang leven?
Ik wou dat ik een panda was, dan kon ik met Elio Di Rupo spelen.
Kiev. Wie geweld gebruikt, geeft toe dat de nederlaag nabij is.
Kunnen we ons recht op geluk weldra afdwingen bij de rechter?
Als optimisme een plicht wordt, is pessimisme bevrijding.
Treinen staan voor trager gaan leven.
Traditie geeft de kracht om voor een onbekende toekomst te kiezen.
Het emotionele debat is altijd autoritair.
Verontwaardiging over blote rug van Di Rupo. Toch hebben politici het recht hun sterkste kant te laten zien.
Als je romantici van de Rede flink boos wil maken, volstaat het te insinueren dat God bestaat.
Neutraliteit. Natuurlijk bestaat ze niet. Maar elke theorie heeft haar gelovigen.
Verkiezingen zijn mooi. Lijstvorming, keuze van ministerposten, bedisselen van coalities, campagne. Enkel de kiezer is een ongenode gast.
Als een tegenstander je "intellectueel oneerlijk" noemt, bedoelt hij eigenlijk dat hij geen argumenten meer heeft.
Waar ligt het evenwicht tussen recht op zelfdoding en preventie? Een oprukkende ethische vraag.
Om te weten wie we nu zijn, moeten we proberen te begrijpen waarom we vroeger anders waren.
Daniël Termont pakt zijn valies als N-VA de meerderheid haalt. Op naar Sas van Gent?
Wie altijd zegt wat hij denkt, zegt enkel wat hij voelt.
"Voelt u zich Vlaming of Belg?" Waarom zouden we iets moeten voelen bij wat we toevallig zijn?
Albert Camus vond suicide de verwerping van de vrijheid. Ook al was de keuze ervoor vrij. De schoonheid van de paradox.
De spanning tussen vrijheid en dood. Wie kiest voor de dood zal nooit meer vrij zijn.
We moeten leren leven met onvolkomenheden. Dat doen anderen ook. Anders zouden we alleen zijn.
Wie vandaag niet eigenzinnig is, hoort er niet langer bij.
Het enige gevaar dat de politie vreest zijn "besparingen".
De Amerikaanse kijk op het Belgische debat over euthanasie voor minderjarigen, met @torfsrik. Net gehoord op #npr :
Altijd weer blijft de verleiding groot andersdenkenden niet als denkenden te beschouwen.
Leven is lijden. Behalve aan de KU Leuven.
Het recht op sterven is de enige vrijheid die steeds groter wordt.
Vreemd hoe mensen het vreemd vinden dat kinderartsen een mening hebben over euthanasie bij kinderen.
Vooral mensen die zelf niet gelukkig zijn weten perfect hoe anderen moeten leven.
Gelukkig vergeet de geschiedenis wat wij "historische mijlpalen" noemen.
Hoe komt het dat precies Vlaanderen "gidsland" is voor levensbeëindiging? Een vraag die te weinig aandacht krijgt.
De Morgen is een fijne krant, met af en toe ook stukken die niet over euthanasie gaan.
Het lijkt alsof leraren enkel tegen de onderwijshervorming kunnen zijn als ze slecht zijn ingelicht of niet hebben nagedacht. Te simpel.
Religie is blijven nadenken voorbij de grenzen van de rede.
"Algemene vorming" is niet een beetje kennis van alles, maar een dieper inzicht in het geheel. Een misverstand in vele onderwijsdiscussies.
Kilometerheffing is niet enkel extra belasting, maar ook extra controle.
Transparantie is mooi. Maar dan in een wereld waarin nuance en mededogen ook een plaats hebben.
Wie lichtvaardig een grens trekt tussen goed en kwaad, bevindt zich algauw aan de verkeerde kant ervan.
Schaalvergroting in het leerplichtonderwijs. Leidt ze tot beter bestuur? Of tot meer vervreemding?
Hoe sentimenteler een samenleving is, des te wreder haar moraal.
Een hoogleraar aan de KU Leuven op een lijst van het FDF zou geen enkel probleem zijn. Zonder rechten en vrijheden is er geen universiteit.
Debatten over onderwijs gaan te vaak over ideologie en de transformatie van de maatschappij, te weinig over de vorming van elke leerling.
Er is nood aan een grondige onderwijshervorming: leraren moeten weer vertrouwen krijgen.
Waarom zou Jean-Pascal Labille aftreden? Hij nam en neemt geen deel aan verkiezingen. Hij staat boven de democratie.
De kunst om een onvolmaakte wereld blijmoedig te omarmen. Dat is beschaving.
Geen privacy meer. Verdwijning van vermoeden van onschuld. Ingekrompen vrije meningsuiting. Enkel het recht om te sterven is springlevend.
Een verzorgingstehuis is niet zomaar "een plek waar mensen aftakelen". Diep respect voor wie er zich dagelijks inzet.
Natuurlijk is kindermisbruik een schandelijk misdrijf. Maar de regels van de rechtsstaat mogen nooit wijken voor morele verontwaardiging.
Sentimentele tijden zijn moeilijk voor wie diepe gevoelens heeft.
Bestaat er een spanning tussen preventie van zelfdoding en wilsautonomie? Ik hoop van niet, maar de vraag wordt onontkoombaar.
Paus komt beter niet naar Nederland, vindt kardinaal Eijk. Hij blijft recht in de leer. Onwrikbaar somber. Immuun voor losgeslagen pausen.
Vroeger mochten we in Europa denken en twijfelen. Vandaag worden we, bij gebrek aan beter, aangespoord om gelukkig te zijn.
"Fries bejaard stel stapt samen uit het leven." Kinderen zijn trots. Alsof het leven er enkel is voor wie niet de moed heeft om te sterven.
Wie jaloers is, geeft eigenlijk aan dat hij iemand anders had willen zijn. Wellicht terecht.
Internet als schandpaal om het kwade te bestrijden. Terwijl een schandpaal zelf het kwade is.
Kennis is geen macht, maar onmacht. Hoe minder je weet, hoe zekerder je ervan bent.
Sinds christelijke begrippen zoals barmhartigheid en vergiffenis als zwakheid gelden, is de seculiere moraal meedogenlozer dan ooit.
Vroeger dacht ik: de toekomst zal prachtig zijn. Dat is ze geworden. Maar te vaak denk ik aan vroeger terug.
Als iedereen je vandaag gelijk geeft, had je dat wellicht enkel gisteren.
Iedereen voelt zich een beter mens dan de gemiddelde sterveling. Dus is de gemiddelde sterveling een beter mens dan iedereen denkt.
"Euthanasiewetgeving moet verder worden uitgebreid." Alsof er geen leven is voor de dood.
Enkel het detail is wezenlijk.
"UA in top-10 universiteiten jonger dan vijftig jaar." Oprechte gelukwensen aan collega Alain Verschoren. Bij ons is het van 1474 geleden.
"Verkeersboetes brengen vijftig miljoen euro meer op." Het Belgische recept werkt. De economie trekt weer aan.
Het eerste doel van onderwijs is vorming. Niet het opvullen van vacatures.
Verkiezingen gaan niet over welke belastingen zullen verminderen, maar over welke belastingen zullen verhogen.
Beloof minder dan je geeft. En beloven wordt weer een eerbaar woord.
Politieke partijen bestoken ons met goed nieuws. En toch mogen we de moed niet verliezen.
Verkiezingsbeloften zijn een aankondiging van wat in geen geval zal gebeuren.
Waarachtig vormend onderwijs helpt niet enkel om succesvol te worden, maar ook om weerbaar te blijven wanneer dat niet zo is.
Vreemd dat wie maatregelen voorstelt voor een "rechtvaardiger samenleving" daar zelf zelden enig nadeel bij ondervindt.
Wanneer leren mannen eindelijk behoorlijk parkeren?
Strenge regels vloeien niet voort uit een subtiel ethisch aanvoelen, maar uit de afwezigheid ervan.
We beleven tijden van ethisch fundamentalisme. Wie nog geen maagd is, moet het dringend worden.
"Gentse boekhandel wil nieuwe Hemmerechts niet in de rekken." Een mens moet niet alle boeken lezen. Hij moet ze wel kunnen lezen.
Caroline Gennez pleit voor schooldagen van acht tot achttien uur. Alsof vrijheid altijd te lang duurt.
"Wie niets verkeerd doet, heeft privacy niet nodig." Tenzij wat we deden achteraf toch verkeerd blijkt te zijn.
Om zeker te zijn dat wat je zegt de aandacht trekt, mag het vooral geen inhoud hebben.
Steeds meer Vlamingen lijden aan hoogbegaafdheid. Precies daarom slagen ze er in die meesterlijk te verbergen.
"Gezond verstand" is het argument van wie er geen heeft.
De rechtsstaat bedreigt het ethische aanvoelen niet, maar is er de ultieme behoeder van.
"Paus heeft wijding van acht Belgische priesters ongedaan gemaakt." Onjuist. Ze zijn gelaïciseerd. Maar hun wijding blijft.
De teloorgang van privacy. Wij zijn de eerste generatie die er zelf voor kiest om onvrij te zijn.
"We kunnen niet streng genoeg zijn." De slagzin van onze tijd. Waarom en waarover heeft minder belang.
#kuleuven leadership team presents ‘policy progress report’ of first months’ work
0,2 promillegrens. Omdat er te veel mensen dronken rijden, mag wie niet dronken is nog minder drinken.
Ongelovigen weten vaak precies in welke God ze niet geloven. Gelovigen kennen hem minder goed.
Het einde van de privacy. We weten het nu nog niet, maar alles wat we doen, zal later mogelijk een misdrijf bljken.
Voor de rede als ultieme verklaring van de werkelijkheid zijn er geen redelijke argumenten.
François Hollande heeft helemaal geen minnaressen. Maar hij doet er alles aan om te verhinderen dat het uitlekt.
Artsen en Belgische politiek: negentien ministers en staatssecretarissen zitten enkele uren rond de tafel, en op het einde wint de PS.
Alcohol vervroegt aftakeling geheugen met hoeveel jaar ook al weer?
Kardinaal Wim Eijk: de kunst om over de blijde boodschap een mantel van treurnis te hangen.
Cultuurfilosofen die waarschuwen tegen de gevolgen van verzuring zien er zelden gelukkig uit.
"PS wil huurinkomsten belasten." Op weg naar hogere prijzen?
Laurette Onkelinx laat Vlaanderen opdraaien voor overschot aan Franstalige artsen. Communautaire bom. Maar onze politici horen we niet.
"Politici vol lof over Vlaams/Belgische topfilm." De harde strijd om het grootste enthousiasme.
Vreemd hoe mannen denken dat ze, zonder quota voor vrouwen, altijd de besten blijven.
Iedereen is vandaag "tegendraads". Waar blijft de oppositie?
"Leerplicht vanaf vijf jaar?" Hopelijk niet met terugwerkende kracht. Misschien ben ik mijn diploma's wel kwijt.
Conservatisme is: absoluut proberen te behouden wat je eigenlijk nooit hebt gewild.
"Gemeenschapsonderwijs wil leerplicht vanaf vijf jaar." Vrijheid eindigt steeds vlugger.
"ABVV pleit voor afschaffen fiscaal voordeel pensioensparen." Een pleidooi voor een onbetrouwbare overheid en onverantwoordelijke burgers.
"Binnen vijf jaar staan overal intelligente camera's." De vrije mensen van weleer worden horigen van de overheid.
"Nigeriaanse president ondertekent anti-homowet." Wie homo's vreest, bekent tegelijk hoe moeizaam hij hetero is.
Abou Jahjah hoopt dat er voor Ariel Sharon een hel is. Deugdzamen die doden de hel toewensen, maken van de hemel een grimmige plek.
Pas na de verkiezingen wordt beslist wie ze gewonnen heeft.
Witte weide na vriesnacht. Alsof het leven opnieuw kan beginnen.
"Franstalige politici willen hun kans krijgen in amusementsprogramma's." De laatste bastions van kwaliteit zijn in gevaar.
Pluk de dag. Maar wat doe je, als iemand anders hem al heeft geplukt?
Ariël Sharon. Acht jaar tussen het einde van zijn leven en zijn dood. Een duizelingwekkende gedachte die schroom oproept.
Wie anderen op hun plaats zet, kent de zijne niet.
"Er is meer waardering nodig voor de frituren", vinden Vlaamse ministers. Misschien. Toch zou ik eerder inzetten op het onderwijs.
Het blijft in de familie. Een zesdelige reeks over familiebedrijven in Vlaanderen. En daarbij geen enkele politieke partij!
Humor is nooit kwetsend als er werkelijk niemand is die lacht.
"Flahaut droomt van een parlementaire zender." En toch mogen we de gedachte niet opgeven dat ook kwalitatief sterke televisie mogelijk is.
Soms lijkt het wel alsof een ambtenaar die nog niet is ontslagen iemand is die onvoldoende werd geëvalueerd.
Ik heb niets tegen politieke partijen (meervoud). Wel tegen particratie.
Lijstvorming in Vlaanderen. Bloed vloeit in achterkamertjes met formica meubelen.
"Atheïstenkerk beleeft mini-schisma." God verstaat de kunst om op uiteenlopende manieren niet te bestaan.
"Leeftijdsgrens voor films is niet meer van deze tijd." Binnenkort opnieuw ouderen in de bioscoop?
Iedereen heeft het recht om voor euthanasie te kiezen. Maar die keuze mag nooit worden voorgesteld als moediger of ethisch superieur.
"Kritiek op Cameron na lintje voor zijn beroemde kapper." Geef mij maar Elke van het De Somerplein.
Alles kunnen we missen: welvaart, geluk, schoonheid. Maar raak niet aan de alcoholcontroles.
"Vlamingen bibberen in de VS bij -50%." Gelukkig hebben de Amerikanen zelf het niet koud.
Heimwee en herinnering zo nu en dan. Het doet goed niet altijd aan de toekomst te denken.
Waarom schamen we ons voor de naïviteit van onze jeugd, en niet voor het cynisme dat ons vandaag bedreigt?
"Waaraan ergert u zich het meest?" Alsof zonder ergernis het leven ondraaglijk is.
Verdriet durven hebben om kleine dingen wijst op een groot hart.
Lijstvorming en democratie. De politieke partijen bepalen nu wie wij in mei zullen verkiezen.
Wie blind gelooft in het rationele denken, is een onverbeterlijke romanticus.
Eindelijk weten we het. En wel dankzij Philippe Moureaux: onze samenleving wordt bedreigd door "minder intelligente ondernemers."
"Nul pro mille aan het stuur?" Op weg naar totale zuiverheid. Nu nog het huwelijk afschaffen om echtscheidingen te vermijden.
We leven in een samenleving waarin veel meer kan, en veel minder mag dan twintig jaar geleden.
Als we gelukkig "moeten" zijn, zullen we het nooit worden.
Principes helpen niet om beter te leven, maar stellen wie ze heeft van kritisch denken vrij.
Verzwijg nooit uit zelfbehoud wat je eigenlijk net niet durft te zeggen.
Als we niemand vertrouwen, waarom zouden we dan zelfvertrouwen hebben?
De illusie van voortschrijdend inzicht. Misschien hadden we vroeger wel gelijk, en vergissen we ons vandaag.
Boeken fluisteren altijd, schreeuwen nooit, zelfs als ze zeker zijn van hun gelijk.
Als we alles begrepen, was er geen poëzie, alleen verschroeiende redelijkheid.
Het naïeve "verlichte vooruitgangsdenken" gaat achteruit. Dat is een vooruitgang.
Cynisme is weemoedige humor van de verliezer.
"Parlementaire vraag over inkomen van monseigneur Léonard." Zal minister Labille hem in de biechtstoel vergiffenis schenken?
Zaak Johnny Thijs gaat niet over hoge lonen, maar over verstoord vertrouwen. En daarom ook herkenbaar voor wie geen "toploon" opstrijkt.
Vreselijk om de gebreken te vernemen van de "generatie" waartoe ik behoor. Terwijl ik er zelf al zoveel heb.
Tijdens dagen waarop we weinig doen, koesteren we de heerlijke illusie dat we veel nadenken.
Jean-Pascal Labille. Ministers moeten niet verkozen worden. Maar voor burgers geldt wel opkomstplicht.
Rome, rechtvaardige stad. Miskende genieën zijn voor altijd vergeten. Stenen verstaan de kunst om niet te herinneren.
"Normaal dat Vlamingen premier leveren." De ideeën die iemand heeft, zijn belangrijker dan het bloed dat door zijn aderen stroomt.
Vroeger waren we gewoon jaloers op wie meer geld verdiende dan wij. Vandaag hebben we een ideologisch meningsverschil.
Wie zijn buikgevoel volgt, mag zijn hoofd verliezen.
Hoed u voor wie plechtig over "rechtvaardigheid" spreekt. Hij bedoelt gewoon dat zijn standpunt het juiste is.
God is lankmoedig. Maar dat hij niet bestaat, heeft hij nooit willen bevestigen.
"Minder treinen op tijd." Minder treinen leiden tot minder vertragingen.
Zekerheid is de vijand van waarheid.
Zalig Kerstmis, ook en vooral voor wie nu niet voltijds bezig is met gelukkig te zijn.
België in 2013. Weinig is treuriger dan de antipolitiek. Tenzij misschien de politiek.
Het vertrek van Johnny Thijs. Niemand hoeft nog jaloers te zijn. De ultieme overwinning van de afgunstmaatschappij.
"Regering plant drie nieuwe gevangenissen." Er is nog plaats voor langetermijndenken in de politiek.
Wie zijn intelligentie niet weet te verbergen, toont zijn gebrek eraan.
"Alle politici zijn zakkenvullers." Dat zinnetje, uitgesproken door halfdronken disgenoten... Ik hoop dat iedereen ervan gespaard blijft.
Steven Vanackere is een verstandig man. Niet enkel omdat hij wellicht de politiek verlaat.
De man van het jaar is al te zelden een vrouw.
"Criminaliteitscijfers 2013 blijven geheim." Overheidspaternalisme: als er geen cijfers zijn, worden ze niet verkeerd geïnterpreteerd.
Volmaaktheid is vervelender dan andere gebreken.
Vlaanderen blijft bijbelvast. Wie veel gezondigd heeft, werpe de eerste steen.
Voor een politicus is "bemin uw vijanden" gemakkelijker dan "bemin uw vrienden".
Wacht wie beweert geen fraudeur te zijn weldra een GAS-boete omdat hij een leugenaar is?
"Burgemeesters krijgen handboek voor GAS-boetes." Ze zouden beter Schuld en Boete lezen.
"Meten is weten." Durven wij nog te weten zonder te meten?
Vrijheid is meer dan mogen doen wat niet verboden is.
"Belastingdruk alleen in Denemarken groter." We zijn te gauw tevreden met een tweede plaats.
Als we ons aan alles ergeren, kan het dan dat niemand zich aan ons ergert?
"Antwerpse vuilnismannen die een nieuwjaarsfooi vragen, worden verklikt." Iedereen crimineel.
Een dynamische samenleving steunt op wie discussie uitlokt. Niet op wie er een einde aan maakt.
De overheid vertrouwt haar burgers niet. En dus hebben de burgers in hun overheid evenmin vertrouwen.
Vrouwen die dromen van de ideale man... Geen enkele vrouw vindt een man op haar niveau, tenzij hij een meesterlijk bedrieger is.
Volgens de paus komt er geen vrouwelijke kardinaal. Een hele opluchting voor nederige mannen met ambitie.
Stap voor stap wordt duidelijk dat het spaargeld waarvan we dachten dat het het onze was, eigenlijk de overheid toebehoort.
Ideeën die niemand onrustig maken, zijn geen ideeën.
Wie ergens in gelooft, is naïef. Wie nergens in gelooft, gelooft in het marktdenken.
Nederlanders vinden van zichzelf dat ze een grote mond hebben. Vlamingen vinden dat niet. Wie heeft dan de grootste mond?
"Nederlanders hebben grotere woordenschat dan Vlamingen." Geloofd zij de tweet, die onze gebreken verhult.
Radio 1 heeft lange gesprekken nodig. Vooral korte, nietszeggende gesprekken duren te lang.
Een professor moet over een doctoraat beschikken. Een rector ook. Maar een associatievoorzitter hoeft enkel een politicus te zijn.
Mensen die plannen zomaar willen "uitrollen", houden doorgaans niet van de werkelijkheid.
"Geens stopt gefoefel met spaarboekjes." Wie niet echt fraudeert, is minstens een foefelaar. De warme samenleving.
Afgunstmaatschappij: iemand ervan beschuldigen dat hij te veel belastingen betaalt. Want dat kan enkel als zijn inkomen te hoog is.
Theologen worden in het hiernamaals beloond omdat ze vergeefs in God hebben geloofd.
Als moraal een kwestie van logica is, geldt dat ook voor liefde. In beide gevallen erg treurig.
Vijf associaties in Vlaanderen. Vijf socialistische voorzitters. Als we André Oosterlinck meerekenen tenminste.
"Yolo" is een woord dat best verdwijnt. In het hiernamaals zullen we er ons voor schamen.
Fientje Moerman vraagt respect voor politici, terwijl zijzelf academici beschouwt als zelfvoldane lieden die nauwelijks Engels spreken.
Fientje Moerman over politici als opgejaagd wild. Tegenover het systeem voelt de burger zich onmachtig. Dus haalt hij individuen onderuit.
Laurette Onkelinx en het overaanbod aan Franstalige artsen. De oplossing is niet Vlaanderen te verplichten dezelfde fouten te maken.
Als politici geen beroep meer mogen hebben buiten de politiek, wordt de macht van de politieke dynastieën grenzeloos.
"Ruzie over Kants filosofie loopt uit op schietpartij." Geweld is altijd verkeerd. Maar soms is er een goede reden voor.
De verkiezingstijd is vervelend. Dan horen we minder dan ooit wat de echte plannen van partijen zijn.
Wie zichzelf een kritisch denker noemt, is er meteen van vrijgesteld het werkelijk te zijn.
We moeten de administratieve druk verminderen. Maar dat dient wel volgens de regeltjes te gaan.
Met kunst gaat het zoals met God. Wie er uitsluitend bloedernstig over spreekt, heeft er doorgaans weinig voeling mee.
"Rijbewijs halen zal veel langer duren." Indachtig het principe: hoe langer iemand over een opleiding doet, hoe meer hij ervan afweet?
Bij het lezen van de "woorden van het jaar" weet ik het zeker: 2013 is aan mijn aandacht ontsnapt.
Mannen zijn niet slecht. Helaas worden ze te vaak met vrouwen vergeleken.
"Morele verontwaardiging" over anderen verbergt vaak een diepe ontgoocheling over het eigen leven.
Medische behandeling van ouderen. Enkel een goedkope samenleving vindt die al gauw te duur.
Retroactieve ethiek. Wat we nu vinden dat niet mag, had vroeger nooit mogen gebeuren.
Als straks de loting in Brazilië wat meevalt, is de wereldbeker ongeveer binnen.
De eindeloze discussie over Sinterklaas. Een samenleving die haar problemen niet op kan lossen, schept er dan maar nieuwe.
Het maatschappelijk debat in ons land neemt doorgaans de vorm aan van een proces wegens laster en eerroof.
"Leraren hebben meer begeleiding nodig." En als het nu eens meer vrijheid was?
"Worden klanten van prostituees ook in Duitsland bestraft?" Moralistisch Europa. Voor elk taboe dat sneuvelt, komen er twee in de plaats.
"De beste leraren moeten lesgeven in scholen met grootste problemen". Onderwijs is geen middel voor sociale politiek maar een doel op zich.
Debat over gratie toont politici die elkaar in strengheid overtreffen. Als het over menselijkheid gaat, is er minder concurrentie.
Meer dan ooit zijn we verontwaardigd over andermans fouten.
Een ochtend hier bij ons. Mijn thuis is waar de file staat.
"Koning gaf sinds zijn aantreden elf maal gratie." Koningin zijn niet langer mode. Gratie verlenen is dat nog veel minder.
"Opheffing van het verbod op godslastering in Nederland." Lastering is voor een mens soms bevrijdend, voor God nooit beledigend.
Helaas zijn "fascisten" en "anti-fascisten" vaak verbonden in hun afwijzing van de democratische rechtsstaat.
"KU Leuven weert fascisten onder druk van studentenprotest." Het is moeilijk een toestemming in te trekken die niet gegeven is.
Onze politici moeten nog zes maanden "gewoon doen". Daarna mogen ze weer zichzelf zijn.
"Schaalvergroting binnen de kerk: van 1800 naar 400 Vlaamse parochies." Vergroting betekent eigenlijk: almaar kleiner worden.
Hoe ernstiger iemand is, des te verder hij van de waarheid verwijderd blijft.
Agnostici kunnen met droge ogen leven zonder God. Atheïsten niet. Zij betreuren hun onbeantwoorde liefde.
"Leraren gebruiken computers onvoldoende." Al die op elkaar lijkende presentaties. No power, no point.
Er is steeds minder ruzie tussen Franstaligen en Vlamingen. In welke taal zou ze trouwens plaats moeten vinden?
"Frans parlement overweegt betalen voor seks strafbaar te stellen." Worden "verstandshuwelijken" dan ook verboden?
"Fietser opgepakt die foto nam van fout geparkeerde combi." Het is fout de fouten te zien van wie fouten beteugelt.
Het moet niet altijd Rik Torfs zijn... met dank aan @torfsrik. Er zijn ook deskundigen die verstandiger en vrouwelijker zijn.
"Senaatsvergadering zal na verkiezingen 1,25 miljoen kosten." Zo kennen we meteen de prijs van volslagen overbodigheid.
Soms vergissen wij ons. Onder meer wanneer wij denken dat het enkel soms is.
Doorgaans dwaalt de meerderheid. Daarom valt een krappe boven een ruime te verkiezen.
Euthanasie. Iemand heeft het recht om te blijven leven wanneer hij niets meer doet, alleen maar is.
Er zijn blijkbaar veel "profiteurs" in de samenleving. Maar niemand vindt van zichzelf dat hij er een is.
"Acht op de tien leerkrachten wijzen hervorming van secundair onderwijs af." En toch blijven ideologische keuzes belangrijker.
Een paus met meer open denkbeelden dan de gemiddelde Europese politicus. Het is er vlugger dan velen dachten.
"Nederlandse bisschoppen hebben vertrouwen in overgebleven katholieken." En andersom? Durven ze zich die vraag te stellen?
"Paus Franciscus bespaart op personeel." Zelfvertrouwen vergt minder hoeders van de waarheid.
Nog zes maanden goed nieuws vanwege onze politici. Daarna mogen we eindelijk weer een beetje ongelukkig zijn.
Intelligente verkeerscamera's. De toekomst is enkel aan volmaakte mensen.
De enige manier om de trein vlugger te laten rijden dan de auto is meer files creëren.
De seculiere samenleving als dogma. Waarom toch die angst voor het vrije denken?
"We moeten vertrouwen hebben in de overheid." Verplicht vertrouwen wijst op de afwezigheid ervan.
Een slim politicus creëert een probleem waarvan hijzelf de oplossing is.
De essentie van privacy is het recht om te worden vergeten.
Wie een hele tweet lang elke vorm van cynisme in bedwang weet te houden, verdient alle bewondering voor zijn wilskracht.
We moeten atheïsten vriendelijk bejegenen. In het hiernamaals zullen zij nog lang onze buren zijn.
"Trein gaat trager rijden." Vooral dat laatste woord is een verrassing.
"Waarom proeven op apen als er overvolle gevangenissen zijn met criminelen?" Er zijn vragen die schandelijker zijn dan elk antwoord.
Ooit hadden wij een geweten nodig. Vandaag volstaan regeltjes.
Wie zijn tegenstander wil verslaan, moet hem vooral prijzen. Lof maakt mensen ongevaarlijk.
Weinigen voelen zichzelf overgewaardeerd. Dat is dan ook een zeldzaam teken van zelfvertrouwen.
"New York verhoogt minimumleeftijd voor roken naar 21 jaar." Getrouwd en gescheiden, dan pas de eerste sigaret.
Cynisme vloeit voort uit het onvermogen tot verdriet.
Michelinsterren scheppen winnaars en verliezers. Eten is oorlog.
"Zwarte Piet kan niet langer. Dat heet beschaving." Niets vervreemdt meer dan schuld zonder zonde.
Vreemd dat iemand Franstalig moet zijn om Belgacom te kunnen leiden. Misschien een Canadees?
Partijen zeggen openlijk welke ministersposten ze opeisen na de verkiezingen van volgend jaar. Zij weten nu al wat wij zullen willen.
Een verkiezingscampagne is zoals een vrijgezellenfeest: een laatste uitstel van de werkelijkheid.
Het is nooit te laat om de vergissing te begaan waarvan we altijd hebben gedroomd.
Voor Brussels Airlines moet een piloot met pensioen als hij dat mag. Een verouderd en vernederend beleid.
"Verplicht onderwijs kleuters vanaf drie jaar." Onvrijheid begint almaar vroeger.
Zonder poëzie zou er minder waarheid zijn.
"Neem DNA-staal van alle baby's en nieuwkomers." Mensen zijn geen eigendom van de staat.
"Johan Van Overtveldt weet hoe traag het parlement werkt." Ik vrees dat het nog trager is.
Iedereen is voor innovatie. Daar komt geen verandering in.
"Indonesische miljardair is nieuwe voorzitter Inter Milaan." Wie echt van zijn club houdt, is te arm om haar te kopen.
Bellens moet vertrekken, de regering wil niet betalen. Hoeveel dat kost beslist de rechtbank. Na de verkiezingen.
Rationele mensen zijn doorgaans niet beter in het denken, enkel minder goed in het dromen.
Herman De Croo wil op termijn zijn mandaat afstaan aan een jongere. En dat terwijl er zoveel ouderen zijn in de samenleving.
Hoe komt het toch dat wie pleit voor "eerlijke belastingen" daar doorgaans zelf baat bij heeft?
Vanavond in Lier: enthousiaste leraren die van hun vak houden. Zo zijn er veel. Laten we hen koesteren.
"Iedereen is eigenlijk creatief." Dat lijkt me dan een heel saaie eigenschap.
Dat Wouter Beke de voorzittersverkiezingen van CD&V heeft gewonnen, is maar een halve verrassing. Toch hartelijk gefeliciteerd.
"Nederlander omgekomen door tyfoon." Ook meer dan tienduizend niet-Nederlanders gingen dood.
Hoe meer mensen jaloers zijn, des te minder er overblijven om jaloers op te worden.
De fouten die we vandaag maken, zullen het zelfvertrouwen voeden van wie ze later ontdekt.
Onze generatie is slimmer dan de vorige. Dat vond de vorige ook. Niets verandert zolang alles beter wordt.
Waarom denken we toch dat we nu wijzer zijn dan vroeger? Terwijl het misschien juist andersom is.
In de hoop meer stemmen te winnen, waarschuwen ernstige politici voor populisme.
Vele tijdgenoten weten zeker dat God niet bestaat. Dat bevestigt hij nooit, om hen niet te verontrusten.
Humor is wat overblijft als de lust tot lachen iedereen is vergaan.
De wereldbeker voetbal moet enkele weken worden uitgesteld omdat hij anders samenvalt met onze junizittijd.
"Fiscus mag voortaan beslag leggen." Of hoe de jacht op geld belangrijker is dan de bescherming van de rechtsstaat.
"Soepeler regels voor politiecamera's." Om onze vrijheid te beschermen, zijn we bereid haar helemaal prijs te geven.
Het nieuwe moralisme in het oude Europa: de principes die je zelf niet hebt verplichtend maken voor anderen.
Wij moeten een monarchie blijven om altijd te kunnen zeggen dat de koning te veel geld verdient.
Vroeger hadden wij bisschoppen die wisten hoe mensen horen te leven. Vandaag hebben we Hugo Camps.
Aan de persoonlijke belediging herken je de verliezer van het debat.
Een politicus moet alle kritiek kunnen slikken. Ook het verwijt dat hij een olifantenhuid heeft.
"Kinderartsen eisen uitbreiding euthanasiewet." Ook wie te jong is om te oordelen verkrijgt het recht om te sterven. Een dodelijke paradox.
Is de KU Leuven Harvard aan de Dijle? Het is niet onze schuld dat we niet aan de Demer, de Zenne of de Schelde liggen.
We moeten grenzen verleggen. Maar we mogen niemand verontrusten. We willen winnen, zonder het risico te lopen te verliezen..
Spoorstaking. Niet langer de twijfel, maar de rustige zekerheid te laat te komen.
Ruud Bunnik (1932-2013). De schoonheid van onaflatende inzet in de luwte.
"Als alle ijs smelt, loopt Vlaanderen onder water." Gelukkig zijn onze remmingen daarvoor veel te groot.
Lange tenen wijzen niet op trots maar op onzekerheid.
De moralistische samenleving, die wat wenselijk is verplichtend wil maken, is een bedreiging voor de mensenrechten.
"Inenting is een plicht." Zeggen de voorstanders van het recht op waardig sterven.
Ooit zullen we moeten erkennen dat slagen of falen op school niet enkel een kwestie van "begeleiding" is.
Vreemd toch dat wie in God gelooft vaak als naïef wordt beschouwd, en wie in zichzelf gelooft niet.
"Aantal Vlaamse starters daalt fors." De cultuur van het wantrouwen. Enkel wie risico schuwt, overtreedt met zekerheid geen regeltjes.
Enkel over koken worden in onze samenleving diepgaande debatten gevoerd. Wat schort er precies aan de smaak van de sardines?
Als politiek een "stiel" is, waarom zijn er dan verkiezingen? Een opleiding in het familiebedrijf is in dat geval ruim voldoende.
Onderwijshervormingen gaan doorgaans minder over onderwijs dan over hervormingen.
Eva Brems verlaat de politiek. Welkom thuis aan de universiteit.
Jaloersheid is een rechtvaardige zonde. Wie ze bedrijft, is er zelf het eerste slachtoffer van.
Het moet erg zijn jezelf belangrijk te vinden en vervolgens vast te stellen dat je door niemand wordt afgeluisterd.
Opkomstplicht ontneemt burgers het recht hun fundamenteel ongenoegen uit te spreken over de bestaande representatieve democratie.
Waarheid is alles waaraan wij niet durven te twijfelen.
Michael Jackson verdient na zijn dood meer dan tijdens zijn leven. Had hij daar maar eerder aan gedacht.
Wij zijn stilaan een land waarin wij iedereen beschuldigen van alles, zelfs van onze eigen gebreken.
Vreemd land, waarin kritiek "deontologisch onaanvaardbaar" heet te zijn, terwijl volgzaamheid nooit wordt veroordeeld.
Zolang we aan politici hoge morele eisen stellen, zijn we er zelf van vrijgesteld,
"Di Rupo omzeilt snelheidscontrole met Coyote." Ook wat niet is verboden, is niet langer toegelaten. Een politicus moet een heilige zijn.
Als procedurefouten onbelangrijk zijn, dan zijn procedures dat evenzeer. En misschien ook wetten in het algemeen. Dan is het einde zoek.
Gedwongen solidariteit betekent eigenlijk dat we niet echt solidair zijn.
De noodlottige terugkeer van de wraak. Er bestaat geen gerechtigheid zonder rechtsstaat.
"Van Rossem blijft bij ROSSEM." Dan toch gezwicht voor de partijtucht?
Wie enthousiast is om te gaan vechten, doet het doorgaans voor de verkeerde zaak.
"Verenigde Naties doen een onderzoek naar Zwarte Piet." Of hoe het politiek correcte denken uiteindelijk het denken verhindert.
"Vlaming legt besparingen bij ouderen en terminaal zieken" Een schandelijk gebrek aan beschaving.
Lerarenloopbaanpact. Belangrijk is niet wat de leraar moet doen, maar wie hij mag zijn.
Als je vijanden weinig voorstellen, zegt dat veel over jezelf.
Maken we de herinvoering van de doodstraf nog tijdens ons leven mee? Beschaving is minder sterk dan morele verontwaardiging.
Oorlogsmisdadiger Erich Priebke. Duurt levenslang verder na de dood?
"Radio 1 voert 'Joos' af." Wordt inhoud dan echt gevaarlijk?
Politici geloven niet in peilingen, atheïsten niet in God. Maar over het voorwerp van hun ongeloof kunnen ze niet zwijgen.
"Leraar Latijn sterft uit." Welke taal moeten wij weldra op café dan spreken?
Mooi om van onze studentenvertegenwoordigers plotseling wensen voor mijn verjaardag te krijgen, terwijl ik hem zelf even vergeten was.
Crisis in Europa. De winnaars van vandaag zijn de verliezers van morgen. De verliezers ook.
Grappig dat sommigen echt lijken te geloven dat er een subtiel Belgisch recept tegen de economische crisis bestaat.
De overheid ondergaat hetzelfde lot als ieder individu. Zij krijgt het vertrouwen dat ze verdient.
"Rusland voor de Russen." Hoe komt het toch dat nationalisme telkens weer bekrompen klinkt als het in het buitenland voorkomt?
Een politicus die de kiezer nooit tegenspreekt, verdient het niet diens stem te krijgen.
Het beste is dat we vergeten worden. Anders worden we herinnerd zoals we nooit waren.
De brief van Didier Bellens aan Wouter Beke. Weinig is schandelijker dan geveinsde morele verontwaardiging.
"Nederlandse pedofiel heeft Belgische nationaliteit." Is hij dan niet gewoon een Belg?
Wilfried Martens. De kwetsbare omgang met grote gevoelens.
"Rutte kan geen knopen doorhakken." Zou het niet veel beter zijn hen gewoon los te maken?
Het is niet gemakkelijk om origineel te zijn in het maken van fouten. Doorgaans werden ze al eens eerder begaan.
Tijdens een briljant hoorcollege zal het altijd muisstil zijn.
In tijden van crisis blijkt ieder recht plotseling een vermomde plicht te zijn.
Bart De Wever vindt Antwerpse studenten niet kritisch, studenten worden meteen boos op De Wever. Dat is pas gehoorzaamheid.
Het is andersom. Voor zover u natuurlijk belang stelt in de werkelijkheid, wat ik u afraad.
Voor alles vragen wij strengere regels, die enkel op anderen van toepassing zijn.
In onze democratie mogen we een eigen mening hebben. Gelukkig weten wij welke.
"Ik zeg altijd wat ik denk." De geliefde uitspraak van wie nog nooit heeft nagedacht.
Boeken in een bibliotheek staan vreedzaam naast elkaar, ook al dragen ze volledig verschillende ideeën uit. Voor mensen is dat moeilijker.
"Vertrouw niemand!" Een beter zelfportret is nauwelijks mogelijk.
"Wie een priester wil op uitvaart, moet maar naar de kerk komen." Regeltjes mogen niet primeren in het aanschijn van de dood.
Het mooie van "historische kansen" is dat zij vlug worden vergeten.
"Franciscus verheerlijkt huwelijk en verdedigt celibaat." Het tegendeel zou nog erger zijn geweest.
Wie zichzelf als norm neemt, ontneemt anderen het recht om zich met meer allure te vergissen.
"Niveau nieuwe leerkrachten in opleiding is zorgwekkend." Vreselijk in een land met hersenen als enige grondstof.
Een gesprek met Eddy Merckx tijdens de lunch. Jeugdidolen blijven halfgoden.
Een voetbaltrainer die niet ontslagen wordt, heeft nog veel te leren.
De grootste charme van onze tegenstanders is dat zij gelukkig geen medestanders zijn.
Een column gaat niet over de werkelijkheid. Daarom duldt hij geen leugen.
Lezend wat ik als student schreef, wordt alles duidelijk. Ik ben mijn tegenstander van toen.
Wie denkt dat hij bescheiden is, overschat zichzelf.
"Belg zit goed bij kas." Maar wie wil daar Belg voor worden?
Hoe eenzaam is de troosteloos schrijvende Rik Torfs?
Volgens de president van Gambia zijn homoseksuelen een bedreiging voor de mensheid. En wij die dachten dat kernwapens gevaarlijk waren.
Waarheid ontstaat wanneer dwalingen lang genoeg worden herhaald.
Net terug van de Studentenraad KU Leuven in Brussel. Heerlijke sfeer. En het gevoel dat de toekomst niet voorbij is.
Een korte nachtrust helpt altijd als je de volgende dag heel boos moet worden.
Bij de opening van de Universiteit Antwerpen gaat het voortdurend over Leuven. In het Antwerps. Dat is verbondenheid.
"Een goed gevuld leven" is een leven waarin je alles hebt gedaan om niet na te hoeven denken.
Kardinaal Ravasi: "Jezus was de eerste twitteraar." Weer wordt hij beschuldigd van een misdrijf dat hij niet beging.
Beste Fientje, "Proffen kunnen geen Engels" is helaas geen correct Nederlands. Moet zijn: kennen. Taalattestering nodig?
Overschat nuchtere mensen niet. Doorgaans hebben ze gewoon te weinig gedronken.
Vrijheid is veeleisender dan dwang. Daarom zijn er zoveel regels.
Vertrouwen is per definitie blind. Anders is het controle.
Vertrouwen is stilaan een woord dat wantrouwen opwekt.
Het is nooit te laat om te dromen. Het is altijd te vroeg om ermee op te houden.
"De Wever wil betere verdieners in Antwerpen houden." Dat hangt ook van vrije schoolkeuze af.
Iemand herkennen is hem erkennen.
Als ik een politicus was, zou ik graag Louis Ide zijn.
Wat is het heerlijk om geen politicus te zijn, en wèl je eigen toespraken te schrijven.
"Di Rupo voorstander van federale kieskring." Eindelijk op weg naar een ruimere in plaats van een engere blik?
Wanneer de minderheid zich vergist, vergissen minder mensen zich dan wanneer de meerderheid zich vergist. Dus is de minderheid veiliger.
Politieke partijen bepalen voor wie wij volgend jaar zullen stemmen. Het comfort van een gearrangeerd huwelijk.
Noem jezelf dom. Wie dat vervolgens bevestigt, deelt de mening van iemand die niet verstandig is.
Schrijven is eenzame woorden troosten.
Een tweet op zondagochtend van Jan Verroken, jaargenoot van mijn moeder. Heerlijk. Even houdt de tijd op te bestaan.
De crisis van West-Europa: wie geen verwachtingen heeft, zal niet worden ontgoocheld.
Als God niet bestaat, waarom zijn er dan atheïsten?
Rudy Demotte wil werk voor alle Walen tegen 2025. De laatste twaalf jaren vakantie gaan hierbij in.
Wie zijn vijanden niet naar waarde schat, eindigt zijn leven met enkel vrienden.
Taal en sport één front. Tijdens elke bokswedstrijd in Vlaanderen zou de voertaal Nederlands moeten zijn.
Toen we jong waren, en we nog niet wisten dat we geweldig waren, wisten onze leraren dat we dat niet waren.
"We hebben alles om gelukkig te zijn, maar we zijn het niet." Gruwelijk. Alsof we geluk aan experts moeten overlaten.
Wie geen fouten maakt, zal daarop terecht worden afgerekend.
Gelukkig zijn er vergaderingen. Anders zouden wij gesprekken moeten voeren.
Waarom moeten mensen zich verantwoorden voor de school die zij kiezen? Alsof vrijheid gevaarlijk is.
Het tweede ergste dat een politicus kan overkomen is de verkiezingen verliezen. Het ergste is premier van België worden.
Soms, als ik De Zevende Dag zie, wou ik dat er maar zes dagen waren.
Vanmorgen stond ik op en ik dacht plotseling: ik wil geen premier van België worden. Zoals Kris Peeters gisteren.
Het mooie van de Olympische Spelen blijft dat geen enkel land verplicht is om ze te organiseren.
"Iedereen heeft talent." Bijvoorbeeld het talent om dat verborgen te houden.
Voor politici is de beste manier om met verkiezingen bezig te zijn, zeggen dat ze er niet mee bezig zijn.
Wie te lang aan politiek doet, dreigt niet enkel zijn vrienden, maar ook zijn vijanden te wantrouwen.
"Wij" gaan naar Brazilië. Mocht het onverhoopt mislukken, dan ligt dat aan de Rode Duivels.
"Rijke kinderen soms voorgelaten op wachtlijsten scholen." Alsof die wachtlijsten zelf geen schande zijn.
Wie iedereen wantrouwt, velt een oordeel over zichzelf.
Wie schrijft, voelt hoe de taal sterker is dan zijn gedachten.
Omdat schoenmakers altijd bij hun leest zijn gebleven, zijn er niet heel veel meer over.
Politieke benoemingen leiden tot stoelendans op zondag. Un moment de honte est vite passé.
We weten niet goed wat confederalisme eigenlijk is, maar we zijn er allemaal voor of tegen.
"Al meer dan 80 Nederlanders voor de klas in Antwerpen." Wordt het Antwerps bedreigd als onderwijstaal?
Wanneer de minderheid ongelijk heeft, hebben minder mensen ongelijk dan wanneer de meerderheid zich vergist.
Wie enkel over strategie spreekt, is doorgaans geen strateeg, maar gewoon iemand die ideeën mist.
Een column schrijven op zaterdagmorgen. De wereld is prachtig als zij even niet bestaat.
Het nadeel van de school is dat we snel vergeten wat we tijdens de vakantie hebben geleerd.
Kwetsbare schoonheid: Engelstalige tweets die een letterlijke vertaling van kromme Nederlandse zinnen zijn.
Bij een politieke benoeming zijn er twee schuldigen: wie ze doet en wie ze aanvaardt.
Wij Vlamingen slagen er doorgaans beter in ons beledigd te voelen dan anderen doeltreffend te beledigen.
Wie de wet al te ernstig neemt, vergeet vaak de mensenrechten.
Als ik al die ingewikkelde jargontaal over onderwijs lees, is het alsof ik er zelf geen genoten heb.
Ethische principes zijn steeds vaker een wapen om op de vrije markt mee te concurreren.
Al die winkels die willen dat je bezoek "beleving" is. Terwijl je er enkel iets wil kopen.
Vroeger was het niet beter dan nu. Ook al is de waarheid soms anders. Want niemand bekent graag dat hij oud wordt.
Nu al discussies over wie volgend jaar in de regering mag zitten. Het enige vervelende aspect van de democratie zijn de verkiezingen.
Vreemd hoe een intellectueel meesterwerken uit de literatuur enkel "herleest", ook al heeft hij ze voordien nooit gelezen.
Volgens Olivier Maingain is een stem voor N-VA een verloren stem. Staat hij daar op de payroll?
"Met drie in eenpersoonscel." De toestand in de gevangenissen is een graadmeter voor de beschaving van een land.
Als Johnny Thijs geen vrede neemt met een lager loon, is er ruimte voor een bijkomende politieke benoeming.
Hervorming van de senaat vergroot machtsconcentratie bij partijen. De politiek creëert zelf de kloof met de burger.
Wie zijn eigen leven niet op het spoor krijgt, rest niets anders dan de wereld te redden.
Als prins Laurent geen baan heeft, is er protest. Als hij er wel een heeft ook. Dan maar een combinatie van de twee?
Als privacy een gevaar is voor veiligheid, is veiligheid gevaarlijk.
De beste manier om nu als minister campagne te voeren is zeggen dat je er geen tijd voor hebt.
"Politieke partijen geven zichzelf 8 miljoen euro extra." Hoe sterker de partijen, hoe zwakker het politieke personeel.
Erger dan politieke benoemingen is ontkennen dat ze bestaan.
De inhoud van een cv heeft geen belang, zolang je er maar goed over communiceert: de triomf van de perceptiemaatschappij.
Als God bestaat, maakt hij velen ongelukkig. Als hij niet bestaat ook. Daarom valt kiezen hem moeilijk.
De discussie over toplonen is vaak afgunst verpakt als rechtvaardigheid. Waarom voelen wij ons gelukkiger als anderen minder verdienen?
"Rusland zal homo's niet discrimineren tijdens Winterspelen." Daarna weer wel.
"Diploma's zijn relatief." Alsof ze er vooral zijn voor wie niet creatief genoeg is om zonder diploma in het leven te slagen.
Wie voor een doorsnee baan niet over de vereiste diploma's beschikt, kan nog altijd de NMBS gaan leiden.
Het Verenigd Koninkrijk tegen The Guardian. Er bestaat geen vrij land met een onvrije pers.
Nederlandse steden per trein nauwelijks nog bereikbaar vanuit Vlaanderen. Wie niet langer hoeft te vergelijken, is altijd de beste..
Vooruitziende democratie. Politieke partijen bepalen dit jaar wie wij volgend jaar zullen verkiezen.
We voelen ons gelukkig wanneer we terugdenken aan onze jeugd, ondertussen de gevoelens vergetend die we toen niet mochten uiten.
"Doe zoals iedereen." Ongelijker kun je mensen nauwelijks behandelen.
"Klanten Club Med vertrekken toch naar Egypte." De drang naar vakantie is sterker dan de dood.
De grootste fout van onze tijd is dat de geringste fout nooit wordt vergeven.
"Tienjarige tekent bij FC Barcelona." Kindertijd uitgesteld tot na de sportcarrière?
Mooi om zien hoeveel studenten zich vandaag aan de KU Leuven kwamen inschrijven. Hopelijk overleeft Pukkelpop de concurrentie.
"Russische atlete vraagt respect voor anti-homowetten." Wie de wet respecteert, handelt vaak in strijd met het recht.
"Ryanair ontslaat kritische piloot." Alsof je wie niet kritisch is meer kan vertrouwen.
Hoe dieper de crisis, des te duurder de voetballers.
Anderen onderschatten is een vorm van zelfoverschatting.
Dat politieke topbenoemingen nog altijd schaamteloos mogelijk blijven, is een blamage voor ons land.
Slaagcijfers zeggen uiteraard niet alles over de kwaliteit van een school. Wel iets. Angst voor openheid is altijd verdacht.
Het grootste nadeel van transparantie is dat zij duidelijkheid dreigt te scheppen.
Nuchtere mensen blijven saai, ook als ze gedronken hebben.
Hoofddoek weldra verboden aan Franse universiteiten? Het einde van de vrijheid om bewust geen hoofddoek te dragen.
Louis Tobback himself zegent het huwelijk van Jeroen Meus in, aldus Het Laatste Nieuws. Mooie poging, maar kerkrechtelijk ongeldig.
Argwaan in de samenleving. Wie niemand vertrouwt, verdient niemands vertrouwen.
Lerarentekort kan enkel worden opgelost door meer waardering voor het vak, niet door een gemakkelijkere toegang.
Vrijheid is het heerlijke gevoel even niet supergelukkig hoeven te zijn.
"Er zijn nauwelijks homo's in het voetbal." Zoals er nauwelijks alcoholisten zijn die te veel drinken.
"Dexia is monster dat we moeten uitzweten." De erfzonde bestaat dan toch.
"Minder plagiaat bij universiteitsstudenten." Plagiaat is niet langer origineel.
Vijanden geven ons gelijk. Vrienden aarzelen even.
"Artiesten mogen dronken op het podium staan." Zoals ook bankiers zelden nuchter zijn bij het nemen van grote beslissingen.
"Hoogleraar presenteert straks gekweekte hamburger." Professoren blijven fijnproevers.
Arrogantie is de wraak van het miskende ego.
"Paus heeft de heilige plicht om te oordelen." Juist niet. Niets is gevaarlijker dan geloof tot moraal te herleiden.
Wij houden meer van plichten dan van rechten, omdat de plichten die anderen moeten vervullen ons meer rechten geven.
Waar twee mensen samen zijn, is een van hen controleur, terwijl de ander toezicht op hem uitoefent.
Het is niet ernstig dat Robert Mugabe nog altijd aan verkiezingen deel moet nemen vooraleer ze te kunnen winnen.
Wie zijn falen aan anderen toeschrijft, is veel te bescheiden.
Vanavond een prachtige sterrenhemel. Hoe zou het zijn met de fiscus?
De ergste fouten zijn zij die we nooit hebben durven te maken.
"Bestaat de Europese identiteit?" Jazeker, wij kopen allemaal nare boeken over geluk.
Privacy wordt stilaan een misdrijf: verduistering van gegevens.
Bradley Manning vrijgesproken van hulp aan de vijand. Hij riskeert nog slechts 144 jaar cel. Dat moet een hele opluchting zijn.
Van opinie veranderen is prachtig, zolang je niet begint te denken dat je nieuwe mening de juiste is.
"Onaangepast gedrag op school gevolg van verkeerde studiekeuze." Gun jonge mensen het recht verantwoordelijk te zijn voor hun daden.
"MR zet medewerkster aan de deur na misplaatste tweet." Voor zonden op twitter is er geen vergiffenis.
Waarom blijft de kerk vrouwelijke priesters vrezen? Gevaarlijker dan mannen kunnen ze toch niet zijn?
De meeste tweets gaan naar het einde toe vervelen.
Met ideeën weet je maar nooit. Maar cijfers stellen mensen gerust, ook al zijn ze onrustwekkend.
"Wie zonder zonden is, werpe de eerste steen." Kandidaten zouden elkaar vermoorden om hem te kunnen gooien.
"Erik Zabel geeft jarenlang dopinggebruik toe." Als iedereen schuld bekent, is niemand nog schuldig.
Afgaand op de berichten is "noodweer" een verschijnsel dat enkel Vlaanderen of Vlamingen in het buitenland treft.
"Jezus is belangrijker dan WK Voetbal." Zeer terecht. Het WK komt elke vier jaar terug. Jezus is daar gelukkig spaarzamer mee.
Censuur bestaat bij de gratie van mensen die feilloos de grens kennen tussen goed en kwaad, en zich dus vergissen.
"Van drie rechters in beroep naar een." Het verval van de rechtsstaat. Snel straffen is belangrijker dan een behoorlijk proces.
Gratie verlenen is een middeleeuwse praktijk. Vandaag geldt het verlichte principe: oog om oog, tand om tand.
"Tientallen Turkse journalisten in gevangenis." Zonder persvrijheid bestaat de waarheid niet.
Het verdriet van Vlaanderen. Zelfoverschatting is een vorm van overlevingsdrang.
Raar dat Dexia in Detroit investeerde, terwijl Charleroi dichterbij ligt.
"Verzet tegen paus broeit in Vaticaan." Altijd vervelend wanneer er plotseling een paus is met meer religieuze dan klerikale belangstelling.
Elke tweet gaat uit van de betwistbare gedachte dat de stilte kan worden verbeterd.
"Filip legde terecht de nadruk op de rol van deelstaten." Slaagt Vlaanderen er morgen in om zelfstandig de ozondrempel te overschrijden?
Het dilemma van de monarchie. Niets is erger dan een koninklijke toespraak zonder inhoud, behalve een koninklijke toespraak met inhoud.
"België maakt zich op voor historische dag." Geschiedenis speelt zich doorgaans af in de kieren van wat belangrijk lijkt.
Wie geen zin voor humor heeft, rest enkel ernst om ernstig te worden genomen.
"Belg klikt massaal bij fiscus." Een verklikker mist de durf om een slecht mens te zijn. Hij verpakt zijn wangedrag als deugdzaamheid.
De tragiek van het atheïsme is dat het op de belangrijkste vraag die een mens zich kan stellen het antwoord heeft gevonden.
Wat vroeger verdraagzaamheid heette en een deugd was, is vandaag beginselloosheid en een zwakte.
"Leuven voert boete in voor foutgeparkeerde fietsers." En wat met voetgangers die te lang blijven stilstaan?
In Vlaanderen is het altijd te koud, behalve als het te warm is.
Wielrenners staan tegenover dopinggebruik zoals burgers tegenover de fiscus: schuldig tot het onmogelijke bewijs van het tegendeel.
Als het weer eens gaat over de warme samenleving rest ons niets anders dan het raam te openen.
"Jan Becaus presenteert zijn laatste journaal op 31 juli." Jan blijft bestaan, de geschiedenis houdt op.
Het bevel is het argument van wie geen argumenten heeft.
Er is in dit land wellicht niemand die niet bezig is, bewust of onbewust, een regel te overtreden.
Wat Michel Lelièvre tijdens een "dag in vrijheid" at en dronk, leest u in de krant.
Wettelijk toegelaten. Moreel verwerpelijk.
Natuurlijk zijn wij allemaal tegen de monarchie. Dat geeft ons even het gevoel zelf koning te zijn.
Cynici kennen zichzelf. Daarom wantrouwen ze de wereld.
Misschien moeten er maar afzonderlijke wedstrijden komen voor atleten die geen doping gebruiken.
Wie denkt zoals iedereen is van denken vrijgesteld.
Seksismewet van Milquet bedreigt de rechtsstaat. Vrijheid heeft geen betekenis, als zij niet tegelijk het recht op dwalen inhoudt.
Van hun godsgeloof zijn de meeste Vlamingen af. Maar de wetten worden strenger.
Betogingen tegen vrijspraak Zimmerman. Voor een opgehitste massa betekent gerechtigheid veroordeling.
Wielersport zonder winnaars. Wie verliest in de Tour is nu al een verliezer. Wie wint, dreigt het later te worden.
Vlaanderen heeft een nieuw logo. Voortaan wonen we in "Flanders" en dragen we op zondag "a white hemd".
De jongeren van nu zijn de bejaarden van morgen. Dat kun je van de bejaarden niet zeggen.
Waarom denken wij dat wij met de jaren wijzer worden, en nooit het tegendeel?
"23 gewonden bij stierenloop in Pamplona." Soms verliezen daders het recht om slachtoffers te zijn.
"Kate Middleton overweegt keizersnede." Heimwee naar de mooie zomers met het monster van Loch Ness.
De repressieve samenleving: iedereen is blij dat anderen strenger worden gestraft.
Zwijgen is vaker laf dan wijs, al is het niet altijd wijs dat hardop te zeggen.
"Geen misbruik door juf in Antwerpse kleuterschool." Criez, criez sans cesse, il en restera toujours quelque chose.
"Seksisme weldra strafbaar." Angstaanjagend is een samenleving waarin alles wat verwerpelijk is, wordt verboden.
Op 11 juli is Vlaanderen heel even geweldig. Maar op 12 juli voelen we er ons weer thuis.
Mannen willen graag vrouwen aan de top, behalve als ze anders zijn dan mannen.
"Vrouw krijgt GAS-boete voor kersenpit in Nieuwstraat." Het laatste restje criminaliteit is bezig uit Brussel te verdwijnen.
Het nadeel van de republiek is dat een president voor wie de bevolking zich schaamt door haar verkozen werd.
"Kris Peeters vraagt wekelijks onderhoud met de koning." Zelfs voor een klein onderhoud is dat een akelig hoog ritme.
Van slaaptekort mag je nooit wakker liggen.
"Johannes Paulus II wordt nog dit jaar heilig verklaard." Waarom zoveel haast voor een beslissing die geldt tot in de eeuwigheid?
"Onderschat koning Filip niet." Belangrijker: laten we onszelf niet overschatten.
Wie zegt wat hij denkt, laat tegelijk de grenzen van zijn gedachten zien.
Al die mensen die heel hard in zichzelf geloven. Het zal God niet overkomen.
"Pausen verschillen niet van mening over doctrine." Wacht tot er meer dan twee zijn.
Humor is de pijnlijke stilte die valt na een poging tot grap.
Democratie. Na een verkiezing zorgen andere mensen ervoor dat alles hetzelfde blijft.
Wie nood heeft aan lofprijzingen, hoeft alleen maar af te treden of te sterven.
Al die boeken over geluk. Stel je voor dat je ze werkelijk moet lezen. Je zou van minder depressief worden.
Origineel zijn is: niet over de koning twitteren.
Vrienden zijn belangrijk. Maar op je vijanden kun je altijd rekenen.
Wie liegt, blijft best zo dicht mogelijk bij de waarheid.
"Rechtbank moet beslissen over begraafplaats Mandela." Een goede reden om niet te sterven.
"Poetin ondertekent anti-homowet." Wie een anti-homowet nodig heeft om volop hetero te kunnen zijn, staat niet sterk in zijn schoenen.
"Marc Van Peel wil dat De Wever stopt als partijvoorzitter." Is Marc in het verborgene lid van NV-A?
Wie enkel een voorstander van de vrijheid is als ze niet wordt misbruikt, is er eigenlijk een tegenstander van.
Het is onduidelijk of Marc Van Peel voor of tegen Bart De Wever is. Enkel is zeker dat hij in beide gevallen schepen blijft.
"Strenge regels tegen alcohol." Wanneer komt er in dit land een korte lijst met wat nog niet verboden is?
Elke treinstaking is een zegen voor het verkeer. Er zijn minder gesloten overwegen.
De federale kieskring maakt van de vijand een kiezer.
"De Slimste Mens ter Wereld strikt vier toppolitici." Ik wist niet dat we er zoveel hadden.
Wie zich vlug gekwetst voelt is vaak heimelijk overtuigd van zijn eigen ongelijk.
"Erdogan noemt Turkse politie helden." Helden staan zelden aan de kant van de macht.
Monseigneur Jo Gijsen overleden. Waar is de tijd dat conservatieve bisschoppen in Nederland nog origineel waren?
Het toppunt van hypocrisie is ze bij jezelf afwezig achten.
Alleen een koning die kleine kantjes heeft, staat dicht bij zijn volk.
Het is geruststellend wanneer je weet wie je kan wantrouwen.
Zondagmorgen. Complete stilte. Het blad is wit. Het sacrale moment net voor het schrijven.
Als de nacht vordert, blijkt wat in de ochtend nog nuchterheid leek eigenlijk een gebrek aan durf.
"Jan Ullrich geeft dopinggebruik toe." Als iedereen vals speelt, speel je dan vals door dat niet te doen?
Wie zich nergens meer over verbaast, mist het vermogen om scherp toe te kijken.
Wie houdt van regeltjes is geen goed jurist, of geen jurist.
Al heel de ochtend mondelinge examens aan het afnemen zonder taalattest van de Vlaamse regering. De studenten spreken Engels, denk ik toch.
Het nadeel van administratieve vereenvoudiging is dat we er eerst regeltjes voor moeten ontwikkelen.
Wie geen ideeën heeft, rest enkel ernst om de leegte te verbergen.
Minder mondelinge examens leiden tot meer dt-fouten.
Bevrijding. Als een examen voorbij is, mag je eindelijk vergeten wat je nooit heel precies wist.
"Fyra is onweerlegbaar veilig." Zo ook auto's die in de garage blijven.
Wij houden niet van de monarchie. Maar wij kunnen niet zwijgen over de koning en zijn kinderen, zelfs als het misschien niet de zijne zijn.
Niets is meer tijdelijk dan een definitieve staatshervorming.
"Vakbonden vragen meer respect voor schoonmakers in luchthavens." Voor dit soort acties verdienen de vakbonden zelf respect.
Wie anderen een groot ego verwijt, overschat doorgaans zijn eigen nederigheid.
Erdogan. Misschien had hij gelijk. Maar wie geweld gebruikt, heeft altijd ongelijk.
Ouder worden is zelden meer weten, hoogstens beter weten wat we niet weten.
Examentijd. De wereld wordt kleiner. En je denkt minder vaak na.
"Spoorstaking op 27 juni?" Op de files kunnen we rekenen. Op de treinen niet.
Cynisme. Of hoe zelfoverschatting leidt tot misprijzen tegenover de rest van de wereld.
Hassan Rouhani wordt president van Iran. Juist wanneer verandering onmogelijk lijkt, is ze plotseling dichtbij.
"Philippe Gilbert wint proces tegen Marc Coucke." Is dat niet zijn eerste overwinning dit jaar?
Ware collaboratie is echt beginnen te geloven dat de machthebbers gelijk hebben.
"Het gevaar van de sociale media." Ze zijn zeker niet gevaarlijker dan de mensen die er gebruik van maken.
Europa is het vermoeide continent dat heimwee heeft naar de tijd toen het er nog geen had.
Transparantie is prachtig, maar ze eindigt waar privacy begint.
"Anonieme kliklijn voor sociale fraude." Lafheid wordt tot een deugd verheven. Is dat de samenleving die we willen?
"Het geduld van premier Erdogan is op." Hoe meer machtsvertoon, hoe minder macht.
"Tweets politici vaak eenrichtingsverkeer." Gelukkig ben ik geen politicus meer.
Koningin Fabiola wordt vandaag 85. Zou Elio Di Rupo na de mooie geschenken van vorige week nog aan een extra attentie denken?
"Studenten kopen steeds vaker hulp bij hun thesis." Zoals de voorrangspas bij Walibi?
De luidruchtige reactie vertolkt het stille besef van het eigen ongelijk.
De seculiere staat is een ideologische constructie die uiteindelijk de rechtsstaat bedreigt.
Strenge normen bevorderen waarden niet. Ze zijn eerder een uiting van de afwezigheid ervan.
Het gebrek aan waarachtig debat in Vlaanderen. Het meningsverschil bestaat bij de gratie van de mening.
"Geen grappen over scheiding Poetin toegelaten." Humor is gevaarlijker dan ernst.
Na een overwinning van de Rode Duivels hoor je altijd weinig over de splitsing van België.
"Open Vld zweert confederalisme af." Het langzame einde van een begrip dat velen bejubelden maar niemand begreep?
Dat God niet bestaat, is mogelijk. Dat neutraliteit niet bestaat, is zeker.
Onderwijs is geen geschikt dossier voor politici. Ze moeten het gewoon wat vaker over het koningshuis moeten hebben. Altijd leuk.
"Verbieden Duitsers na swastika ook communistische symbolen?" Het verbod toont zelden de weg naar de vrijheid.
Wat zouden we dertig jaar geleden gevonden hebben van wie we nu geworden zijn? En toch blijft optimisme een morele plicht.
Voor beleidsfuncties is "bestuurservaring" belangrijk. Maar je kan er ook teveel hebben, zoals Robert Mugabe.
Hoed u voor mensen die anderen willen "aansturen". Dan rest enkel de nooduitgang.
Onderwijsakkoord kan natuurlijk nooit een volgende regering binden. Zoals ook een staatshervorming nooit "definitief" is.
Soms heb ik de indruk dat het voor politici belangrijker is dat er een akkoord is dan waarover het precies gaat.
Vlaamse regering bereikt akkoord over hervorming secundair onderwijs. Non scholae, sed vitae discimus.
"Regering spreekt onderwijsexperts." De echte experts zijn zij die het onderwijs verstrekken.
"Raad van State erkent schaken niet als sport." Slecht nieuws voor schakers die van een eredoctoraat aan een universiteit dromen.
Het mooie aan het koningschap is dat iedere Belg denkt dat hij het ook aan zou kunnen. Het is een bron van zelfvertrouwen.
"Geestelijke vader hervorming onderwijs roept politici tot de orde." Het gezagsargument kan nooit de discussie vervangen.
Het gaat niet goed met onze economie. Maar binnenkort wel. Dan gaat, dankzij premier Di Rupo, de koning op zijn dotatie belastingen betalen.
Waarom moet iedereen over onderwijs hetzelfde denken, terwijl onderwijs juist beoogt dat we verschillend leren denken?
We leven in een tijd met talloze experts op alle mogelijke gebieden. Daarom wordt nadenken zeldzaam.
Crisis in Vlaamse regering is een vorm van emancipatie. We hebben Franstaligen niet meer nodig om ruzie te maken.
"Onderwijshervorming gaat over toekomst van Vlaanderen en de Vlaamse industrie." Misschien toch ook een beetje over de leerlingen zelf?
De toekomst van ons onderwijs is te belangrijk om er traditionele politieke compromissen over te maken.
Gelukkig had ik op de middelbare school geen technische vakken waarvoor enige handigheid is vereist. Anders zat ik er wellicht nog.
Een politiek compromis bepaalt de toekomst van ons onderwijs: een enigszins griezelige gedachte.
Uitbreiding van GAS-boetes, of de naïeve illusie dat minder rechtsstaat tot meer veiligheid leidt.
Neutraliteit is het geloof van wie er geen wil.
"Kim Clijsters ontvangt eredoctoraat VUB." En nu Flushing Meadows aan een wetenschapster.
"Stad Mechelen wil geen Belgische vlag op Sint-Romboutstoren." Omdat kerken "neutraal" moeten zijn?
Vertrek uit Kosovo. Wanneer er dode honden op straat liggen, gaat het meestal niet goed met mensen.
"Belgen bij grootste klagers in Europa." Zouden wij eens te meer onszelf niet overschatten?
Waarom moet een ambtenaar "neutraal" ogen? Waarom mag hij of zij er niet gewoon goed uitzien?
Vandaag gehoord tijdens conferentie: "Wij atheïsten." Ongeloof verenigt. Met dank aan God.
Oudere mensen onderschatten de jeugd. Nog vaker overschatten zij zichzelf.
De charmes van een zeldzaam vak. Als een kerkjurist weinig weet, zijn er weinigen die dat weten.
Het is niet gemakkelijk een serieus gesprek te voeren met specialisten in de interreligieuze dialoog.
Vroeger was voetbal oorlog. Nu is het handel in stamnummers.
Vroeger had je in de academische wereld schrijvers en lezers. Vandaag blijven enkel schrijvers over.
Een column schrijven is een heerlijke vorm van publicatiedrift. Even is de wereld niet groter dan een tekst.
Wie tot rector wordt verkozen, moet vooral denken aan wie niet voor hem heeft gestemd.
Wie terugslaat bevestigt de daad van wie sloeg.
De zaak Sarah Bracke. Academische vrijheid is vooral belangrijk voor wie niet denkt zoals iedereen.
"Mieke Van Hecke gelooft niet in kortere zomervakantie." Elk kind heeft het recht op één vakantie die eindeloos lijkt.
Waarlijk verstandig is wie zijn intelligentie op het juiste moment weet te verbergen.
Wie zijn vijanden niet bemint, kan proberen hen te vergeven. Wie hen niet vergeeft, kan proberen hen te begrijpen.
"Volledige neutraliteit van ambtenaren aan loket is belangrijk." Dan toch liever goede dienstverlening.
1 mei. Vroeger een feest voor de vakbond. Nu een bezinningsdag.
Onder alle meningen is het zwijgen vaak de gevaarlijkste.
Wie de macht wil behouden, moet verandering prediken.
Barack Obama: "Ik ben geen communistische moslim meer." Zelfspot is een bewijs van ernst.
"Onderzoek naar geweld in katholieke instellingen 1950-1980." Terecht. Waar macht is, is misbruik. Later zal blijken: ook vandaag.
Wie soms van mening verandert, laat zien dat hij verstandig is. Wie het vaak doet, is doorgaans een opportunist.
Wie niemand vertrouwt, denkt ten onrechte dat iedereen is zoals hijzelf.
"Ambtenaren mogen twitteren in taal naar keuze." Alsof de overheid het recht zou hebben dat te verbieden.
"Buren bereiden klacht tegen Gentse Feesten voor." Weldra blijft alleen somberheid toegelaten.
Vroeger had ik vaker gelijk dan nu. Al kan ik me vergissen.
Wie iemand anders een vrije mening ontzegt, eist te veel plaats op voor de zijne.
"Alle religieuze symbolen worden gemeden in Boom." Een gevaarlijke ideologische optie onder de dekmantel van neutraliteit.
De meerderheid heeft waarschijnlijk ongelijk, maar enkel een minderheid beseft het.
Gewoon niet meedoen aan de Antwerp Ten Miles, zonder enig schaamtegevoel.
Het leven kan prachtig zijn.
Als de twee grote Antwerpse clubs in tweede klasse spelen, wordt die dan eerste klasse?
"Ik heb het altijd al gezegd." Zo spreekt wie zijn hele leven gezwegen heeft.
Giorgio Napolitano (87) voor zeven jaar herkozen als president van Italië. Louis Tobback staat nog maar aan het begin van zijn carrière.
Angst voor verandering. Zoals een vrouw die bij haar gewelddadige man blijft, omdat ze dan op voorhand weet wie haar zal slaan.
Wie zich onmisbaar waant, had eigenlijk al veel vroeger moeten vertrekken.
Al jaren wordt op precies dezelfde manier over "de noodzaak van innovatie" gesproken.
Zelfoverschatting is: anderen onderschatten.
Mensen houden niet van "saaie hoorcolleges", wel van "spannende films". Alsof hoorcolleges niet spannend, en films niet saai kunnen zijn.
Lerarentekort. Velen geven heel graag les. Daarom willen ze geen leraar worden.
Wie vrijheid van meningsuiting beperkt, geeft tegelijk toe dat zijn eigen mening niet de juiste is.
Wie 100 000 euro op zijn bankrekening heeft, noemen wij in Vlaanderen een "Russische oligarch".
"Laatste begijntje overleden." Wie met iets begint, weet soms dat hij de eerste is, maar nooit dat hij de laatste zal zijn.
Het is niet zeker dat je om verkiezingen in Venezuela te winnen het grootste aantal stemmen hoeft te hebben.
Het is veelzeggend en buitengewoon verontrustend dat het vaak heel lang duurt vooraleer academische fraude wordt opgemerkt.
Wij leiden graag een avontuurlijk leven, zolang we maar zeker zijn van de goede afloop.
Wie vandaag de dood van Margaret Thatcher "viert", bewijst dat hij vroeger terecht door haar werd bestreden. Ook vijanden blijven mensen.
Vroeger waren er meer ernstige mensen dan nu. Hopelijk blijft dat ook zo in de toekomst.
Wie radicale standpunten heeft, hoeft nooit meer na te denken. Het volstaat erin te geloven om altijd gelijk te hebben.
"Paus Franciscus trapt kerkhervorming op gang." Misschien lukt het niet. Maar elke poging is beter dan berusting.
Wie enkel in de spiegel kijkt, zal nooit weten wat echte schoonheid is.
"Belastingontwijking is verlagen van de belastingdruk binnen de grenzen van de wet." Hoort minder hard gaan werken daar ook bij?
Wanneer je denkt dat het niet anders kan, is het tijd om te veranderen.
We leggen ons te gemakkelijk neer bij de tijdsgeest met zijn somberheid en regeldrift. Dat ligt aan ons, niet aan de tijdsgeest.
De waarheid is de leugen met het grootste draagvlak.
Wat Roger Vangheluwe ook zegt of probeert, hij zal maar om één ding herinnerd worden.
Onveranderlijk vragen wij ons af waarom anderen zoveel moeite hebben met verandering.
"Fiscus legt vrije beroepen op de rooster." Stilaan belanden we in een samenleving waarin geen enkel initiatief nemen moreel superieur is.
"Hollande wil belastingparadijzen uitroeien." Laten we onze grenzen stevig bewaken.
"Veel vraag naar eerste courgettes." Waar is de komkommertijd gebleven?
Wie zelf altijd gelijk denkt te hebben, wacht enkel gesprekken met mensen die zich vergissen.
Wie van politici extreme deugdzaamheid vraagt, bereikt vooral hypocrisie.
Europa in 2013. Sparen is gevaarlijk. Niet sparen ook.
Waarom denken mensen met heimwee terug naar hun jeugd, terwijl ze toen juist hoopvol naar de toekomst uitkeken?
Europa heeft behoefte aan optimisme en groei. Niet aan pogingen om te behouden wat we niet meer hebben.
Een samenleving gebaseerd op wantrouwen, of het nu over banken of over mensen gaat, is een samenleving zonder toekomst.
"Recordaantal Belgen klikt bij de belastingen." Lafheid verpakt als burgerzin.
"Britse vakbondsleider verheugt zich over dood van Thatcher." Wie geen schroom voelt tegenover wie sterft, mist elke vorm van beschaving.
"Belastingformulier opnieuw ingewikkelder." Vroeger moest je slim zijn om te frauderen. Vandaag om het niet te doen.
"Burger mag mee voorbijgestreefde wetten afschaffen." Maar tegenover nieuwe wetten die de rechtsstaat bedreigen staat hij machteloos.
Hoe zouden de kasseien zich voelen wanneer Parijs-Roubaix voorbij is, de nacht valt en ze weer helemaal alleen zijn?
"Lage groei in Europa.' In een klimaat van wantrouwen, waarin het vooral belangrijk is geen fouten te maken, is er geen ruimte voor groei.
"Belgen zijn meest asociale vliegtuigpassagiers." Die Belgen toch! Gelukkig zijn Vlamingen helemaal anders.
Minister-president van Vlaanderen is geen knelpuntberoep. Iedereen die er een beetje uitziet als een politicus wil het blijkbaar worden.
De tragiek van vijftig plus. Wie de plicht heeft om te genieten, verliest het recht om zich te ergeren.
Wie droomt van een roman, schrijft beter een tweet. Elke lezer die eraan begint, gaat tot het einde door.
De groeiende cultuur van het verbod. De samenleving heeft weinig te vrezen van vrije, en veel van onvrije mensen.
"Radicale islamisten eisen doodstraf voor atheïstische bloggers in Bangladesh."
Twitteraars ontsnappen, of geloven die allemaal in God?
Schoonheid verrast altijd. Daarom kan ze niet worden nagebootst.
"Fiscale adviseurs van agressieve constructies voor vijf jaar in de cel?"
De industrie met de grootste toekomst is de gevangenisindustrie.
Welke zin heeft het elk zielig briefje van Kim De Gelder te blijven ontleden? Laten we onze vijanden beter kiezen.
"Oog om oog, tand om tand" getuigt niet alleen van een gebrek aan beschaving, maar ook van een gebrek aan fantasie.
Seksueel misbruik in de kerk komt niet enkel door individuele ontsporingen van daders, maar ook door foute structuren en machtsconcentratie.
Paus wil krachtdadig optreden tegen seksueel misbruik en een eerlijk proces voor beschuldigden. De moed om twee juiste dingen te zeggen.
Wie zichzelf als norm neemt, belemmert elke vooruitgang.
Hoe meer regels de Vlaamse overheid oplegt, hoe minder belangrijk een regel wordt.
Wie niet bereid is het geluk los te laten, kan het nooit vasthouden.
Wij zijn eigenlijk altijd al supporters geweest van wie later zal blijken gewonnen te hebben.
Als we te lang wachten met het bestrijden van foute ideeën, worden ze later een compromis.
"Eindhoven wil eigen wiet kweken." Eindelijk wat anders dan die gloeilampen van vroeger.
Als het over het handhaven van wederzijdse vooroordelen gaat, moeten mannen het dan altijd met mannen, en vrouwen met vrouwen eens zijn?
Een "sterke vrouw" is een rolmodel. Een "sterke man" is een synoniem voor een dictator.
"Belastingsambtenaren mogen nog steeds bijverdienen als belastingconsulent." Zoals een voetballer die voor beide teams doelpunten mag maken.
"Koude solidariteit" is geen solidariteit, maar dwang. Ze ontdoet het begrip van zijn nobele betekenis.
"Medewerker Welzijnszorg pleit voor herverdeling en koude solidariteit." Als we solidariteit niet langer voelen, zal ze niet overleven.
Wie vergeet gelukkig te worden, kan daar godzijdank niet voor worden bestraft.
Wie pleit voor strengere normen, denkt ten onrechte dat alleen anderen tegen de lamp zullen lopen.
Hogere verkeersboetes. Meer controles. De neiging om steeds meer te controleren is een vorm van verslaving.
De begroting krijgt weinig kritiek omdat de meeste critici met vakantie zijn. Kritiek is seizoensgebonden, zoals witloof of asperges.
"Als ik mijn leven mocht herbeginnen, zou ik precies hetzelfde doen." Alsof er maar één manier is om niet te slagen.
In tijden van crisis lijkt het alsof niemand nog belang heeft bij het algemeen belang.
Vergeet nooit dat je zult vergeten worden.
Alleen als iemand onmisbaar is, wil iedereen zijn plaats innemen.
"Kerk moet zich lijven verzetten tegen homohuwelijk." Waarom toch? Vele homo's waren vroeger diep ongelukkig in hun heterohuwelijk.
Wie de lat hoog legt voor een ander kan er zelf onderdoor lopen.
Als het geen Vlaming is die de Ronde wint, vinden wij plotseling dat Zwitsers halve Vlamingen zijn. En dus hebben "wij" weer gewonnen.
Sluit nooit de mogelijkheid uit dat wie vindt dat je gelijk hebt, zich vergist.
Poëzie wordt nutteloos geacht. Toch zijn de verzen uit hun jeugd het laatste wat heel oude mensen zich herinneren.
Het nadeel van vragen waarop een antwoord bestaat is dat zij ons het denken verleren.
Pasen. "Noli me tangere." Drie woorden die mij al een heel leven niet loslaten.
Volgens Di Rupo zullen burgers van besparingen weinig merken. Vreemd dan toch dat hij ze niet eerder heeft doorgevoerd.
Soms lijkt het alsof nostalgie de toekomst van Europa is.
Pasen. Verrijzenis. En toch weer een Ronde zonder de Muur van Geraardsbergen.
Wie heel hard in zichzelf gelooft, weet zijn God altijd dichtbij. Te dichtbij.
In onze rumoerige tijden is de zwijgende meerderheid een minderheid geworden.
Als het echt waar is dat de huidige generatie minder goed is dan de vorige, is dat de schuld van de vorige.
De keerzijde van het verbod. Wie een hoofddoek verbiedt, weet niet wie er een zou dragen als hij niet verboden was.
Hoe kan ooit nog een nieuwe paus worden verkozen, als Jan Becaus van het scherm verdwijnt?
Nooit geweten dat ambtenaren deeltijds ziek konden zijn, en deeltijds werkzaam in de bouwsector.
"Geen wilde spoorstakingen meer?" We springen onzorgvuldig om met ons erfgoed.
Oudere wielerliefhebbers herinneren zich de tijd toen de Ronde van Vlaanderen in de lente werd gereden.
"Vlaamse regering streeft naar grote scholengroepen." Terwijl het in Nederland almaar vaker over defusie gaat.
"Universum vijftig miljoen jaar ouder dan gedacht." Mijn favoriete café in Leuven. Toch een verrassing.
"Vroeger was het beter" is de verzuchting van wie zelf vroeger beter was.
"Fouad Belkacem dient klacht in tegen vader van Syrië-strijder." De Islam verdient betere woordvoerders.
Wie de eerste steen werpt, leidt de aandacht van zijn eigen zonden af.
Waardig armer worden, of de moed over onze financiën de waarheid te vertellen.
Wie geen tegenstanders heeft, verzaakte aan zijn plicht.
"Di Rupo mist wedstrijd Rode Duivels." Als ons dat de kwalificatie voor Brazilië maar niet kost.
De ijzeren wet van de bureaucratie. Weinig mag nog. En wat wel is toegelaten, is verplicht.
Waarom kweekt Bart De Wever cannabisplanten bij de buren?
"De Croo wil Peeters kloppen tijdens de Ronde van Vlaanderen." Wie niet schitteren in de klas, zijn vaak de helden van de speelplaats.
De ergste roddel is de waarheid.
Wie kritiek probeert te weerleggen, bekent dat hij haar ernstig neemt.
Transparantie in de politiek. Het is erg als foute beslissingen worden genomen. Het is nog erger wanneer we niet weten wie ze eigenlijk nam.
Absurde strijd tegen het homohuwelijk in Frankrijk gaat verder. Een man mag niet met een man trouwen. Maar een homo wel met een lesbienne.
Jaloezie is verborgen zelfverachting.
Religieuze fundamentalisten begrijpen niet dat godsdienst te belangrijk is om er altijd ernstig over te zijn.
Ik wou dat ik twee pausen was dan konden we samen spelen.
Echte vriendschap duldt geen sentimentaliteit.
Wie niets probeert in het leven, kan altijd tevreden terugblikken op wat hij niet heeft gedaan.
Vreemd dat er nog altijd geen verplichte procedures bestaan die toegang verschaffen tot de vrijheid van denken.
Wetenschappelijke fraude is er niet enkel door foute onderzoekers, maar ook door de formele prestatiecriteria die het systeem oplegt.
Rome is een gevaarlijke plek om te vertoeven. Op de duur begin je zelfs te denken dat Vlaanderen niet het centrum van de wereld is.
Alleen wie de lat hoog legt, kan met glans mislukken.
Als oud-wielrenner ben je ongeveer verplicht om dopinggebruik toe te geven, zelfs al moet je daarvoor liegen.
Uit je fouten leer je vooral dat je er altijd nieuwe blijft maken.
Wie simplistisch denkt over de kerk, kan moeilijk een meester in de nuance zijn wanneer het over andere onderwerpen gaat.
Volg altijd je hart. Maar doe het verstandig.
Vele ministers zouden nooit paus kunnen worden, want daarvoor moet je aan verkiezingen deelnemen.
Een mislukking wordt pas draaglijk wanneer je de kracht vindt haar toe te geven.
Jezuïeten zijn consequent. Neem nu Etienne Vermeersch. Ook nadat hij de orde verliet, bleef hij ongelovig.
Nu de paus verkozen is, kunnen we het In Vlaanderen weer over het belangrijkste wereldprobleem hebben. Over onszelf.
Het nadeel van een jonge paus is dat hij pas later oud wordt. Een oude is dat nu al, en blijft dus minder lang.
De laatste keer dat er hoop was voor de kerk was bij de verkiezing van Albino Luciani in 1978. De nieuwe paus verdient echt een kans.
"Europa verwerpt pornoverbod." God zij geloofd. Puritanisme voert enkel tot heksenjacht en hypocrisie.
Kon het mooier? Alle hachelijke politieke dossiers ondergesneeuwd.
De persoonlijke aanval verhult de afwezigheid van het argument.
Wie een innerlijk leven heeft, bekijkt de waan van de politiek met andere ogen. Met meer lankmoedigheid dan angst.
Een parlementaire onderzoekscommissie over Arco-ACW-Belfius helpt misschien niet. Maar haar mordicus willen tegenhouden evenmin.
Hoe komt het toch dat politici altijd weer goede strategische redenen vinden om te verbergen wat ze echt denken?
Carl Huybrechts wil niet over de "kleine kantjes" van zijn vriend Rik De Saedeleer spreken. De moed om tegen de stroom in te gaan.
"Aantal spoorstakingen stijgt tot twee per maand." Er zit nog groei in onze economie.
Een morgen met onze internationale doctoraatsstudenten in Heer-sur-Meuse. Geen mens weet hier van ACW of Belfius. En niemand lijdt eronder.
"ACW dient een klacht in wegens laster." Na de politisering van het recht, nu de juridisering van de politiek. Voer voor politicologen.
Wie bang is om een fout te maken, begaat er een.
Je moet een onnozelaar zijn om je te laten verkiezen in het parlement, terwijl de beslissingen worden genomen in de kantoren van Arco.
Wie nederigheid veinst, overschat zichzelf.
Politieke eensgezindheid is gevaarlijk als niemand een mening heeft.
Universiteiten en hogescholen vechten voor studenten. Maar om in een goede middelbare school binnen te geraken, moet je dapper strijden.
"63 mensen ziek na etentje in beste restaurant ter wereld." Dat kan goedkoper, als er een politiek debat op de televisie is.
Goed dat het conclaaf pas later begint. Alleen het establishment heeft baat bij een vlugge keuze.
Blijkbaar is er toch een mannendag op 19 november. Hopelijk mogen we levenslang blijven vergeten hem te vieren.
Gelukkig is er geen mannendag, met de treurige verplichting mij heel erg man te voelen.
"Alle neuzen in dezelfde richting." Mensen die elkaar niet in de ogen durven te kijken, zeggen dat wel vaker.
Het is gemakkelijker ongelijk te hebben dan te vroeg gelijk.
Wat het belangrijkste nieuws van de dag is, blijkt vaak pas jaren later.
De simplistische vertaling van de vraag naar structurele besparingen: consumeer u rijk.
Liesbet Vrieleman over Vier: "Ja, ik had er meer van verwacht." Een verademing in een wereld waar elke nederlaag een succes moet lijken.
Zelfs in de politiek mag je niet helemaal uitsluiten dat wie naar je mening vraagt die ook echt wil horen.
Vrees nooit wie zichzelf onkwetsbaar waant. Vrees enkel wie bereid blijft om fouten te maken.
Kardinalen talmen met conclaaf. De beste paus is hij die nog niet verkozen is.
"In België zijn er twee verschillende democratieën." Heel optimistisch. Want misschien is er wel geen enkele.
"We moeten beter communiceren" betekent doorgaans: hoe laten we anderen geloven in iets waar we zelf niet van overtuigd zijn?
Rik De Saedeleer. De heerlijke tijd dat doelpunten becommentariëren mooier was dan ze maken.
Er is natuurlijk het ACW-dossier. Maar daarachter schuilt een diepere crisis van het politieke systeem die niet meer voorbijgaat.
Groeiend wantrouwen tegenover priesters, politici, wetenschappers, journalisten, bankiers... Alleen wie niemand is, ontspringt de dans.
"Valse bisschop dringt preconclaaf binnen." Mooie poging van de Heilige Geest.
"Bent u nog katholiek?" Zoals: "Hebt u nog koorts? Beterschap."
De kerk verdwijnt misschien vroeg of laat, maar zij laat haar tegenstanders daarin voorgaan, zoals de wellevendheid het vraagt.
Kardinaal O'Brien geeft "ongepast seksueel gedrag" toe. Lijkt mooi, maar opgepast. Gaan we naar een pure, of naar een puriteinse kerk?
De crisis van het ACW illustreert het einde van een tijdperk. Maar de ontzuilde samenleving verhindert het sektarische denken niet.
Er zijn veel minder schoenmakers dan vroeger omdat ze te lang bij hun leest gebleven zijn.
Het heeft geen zin altijd eerlijk te zijn. Dan is er niemand die je gelooft.
Als de federale overheid wel moet besparen, maar de regio's niet, hoeven burgers dan minder te betalen? Anders begrijp ik de ruzie niet.
Hopelijk is de volgende paus geen heilige, maar iemand van wie we weten wat hij echt denkt.
"Penaltytrauma voor Anderlecht." Het volstaat een bal naast te schieten, en je hebt een trauma beet.
Honderd jaar Godfried Bomans. Een katholiek die soms van het leven wegvluchtte, maar dat kwam enkel omdat hij de diepte ervan duidelijk zag.
Vertrouw nooit wie je prijst. Ofwel probeert hij je te paaien. Ofwel maakt hij een ernstige beoordelingsfout.
Net terug van een begrafenis. Even geen zin in laffe mildheid jegens het lege haantjesgedrag van kibbelende politici.
In tijden van crisis maakt vrijheid bang. Zoals een ongeregistreerd vuurwapen waarvan mensen vroeg of laat misbruik zullen maken.
De kracht van Silvio Berlusconi ligt in de geruststellende zekerheid dat hij volstrekt onbetrouwbaar is.
In elke provincie komt er één procureur des konings. Behalve in Henegouwen, daar worden het er twee. "Kanseliersbonus" voor Elio Di Rupo?
Twaalf gerechtelijke arrondissementen. Zes in Wallonië. Vijf in Vlaanderen. Hoe minder inwoners, hoe meer procureurs.
Joseph Ratzinger was een meester in het afscheid. De kunst om de macht te verlaten vooraleer ze is opgebruikt.
Nederlanders die Vlaanderen "gezellig" vinden, verwoorden hun verborgen verlangen naar lichte corruptie.
Een paus moet zelf geloven wat hij zegt. Voor een politicus volstaat het dat anderen hem geloven.
Een samenleving die van mensen extreme deugdzaamheid eist, maakt hen tot meesters in de hypocrisie.
De paus belooft zijn opvolger "onvoorwaardelijke gehoorzaamheid." Dat is heel veel. Soms staat gehoorzaamheid loyaliteit in de weg.
Of het om een sociale beweging of een kerk gaat: je kunt enkel met een propere lei beginnen als je de deemoed hebt haar zelf af te vegen.
"Ik ben katholiek opgevoed." Hoe vaak hoor je dat niet zeggen, terwijl van beide aspecten niets te merken is?
De zorg van de politieke klasse: hoe kunnen we de onderste steen boven halen, en toch alle andere laten liggen?
"Gezond verstand" wijst op een gebrek aan verstand, "buikgevoel" op een gebrek aan gevoelens.
"Belgische prof kijkt porno in Nederlandse collegezaal." Wat is er dan mis met onze collegezalen?
Een wetgever dient zich tot het uitvaardigen van wetten te beperken. Legt hij ook nog eens zijn moraal op, dan heet dat wreedheid.
Oef! Als Joseph Ratzinger paus emeritus wordt, mogen we gewoon "Zijne Heiligheid" blijven zeggen.
"Ook Indurain was klant van Monsieur Epo." Moeten we voor de laatste echte Tourwinnaar terug naar het interbellum? Of verder?
Wettelijke notionele interestaftrek gebruiken is niet onethisch voor wie er geen tegenstander van is. Liever geen morele heksenjacht.
Vroeger dachten we dat België het centrum van de wereld was, daarna Vlaanderen. Maar het blijkt Antwerpen te zijn.
Geloofwaardigheid en politiek. Als je niets of niemand mag geloven, wordt zelfs dat onzeker.
De crisis van het ACW gaat over het middenveld. Maar vooral tast ze ten diepste de aloude politieke machtsstructuren aan.
Niet iedereen kan het zich veroorloven te zeggen dat zelfs de paus af en toe gelijk heeft.
Een debat tussen partijleiders zonder Bart De Wever heeft altijd iets van een halve finale.
Verslappende begrotingsdiscipline. De valse hoop om de crisis niet met meer inzet, maar met meer consumptie te bestrijden.
"N-VA in peiling even sterk als traditionele partijen samen." Of hoe één zinnetje subtiel een tweepartijenstelsel voorspelt.
"Berlusconi vindt rechters erger dan Siciliaanse maffia." Schokkend dat hij de maffia niet helemaal lijkt te vertrouwen.
De Heilige Geest is altijd aanwezig op het conclaaf. Soms stelt hij de gelovigen op de proef, door de foute paus te laten verkiezen.
"Vaticaan klaagt over roddels en laster." Zolang niemand de waarheid vertelt, is er geen probleem.
Een goede column beschrijft de dingen nooit zoals ze werkelijk zijn gebeurd, maar duldt geen enkele leugen.
Schotse kardinaal Keith O'Brien wil dat priesters voortaan mogen trouwen. Goed nieuws voor wie jong is en hetero: een kleine minderheid.
Als iedereen je gelijk geeft, heb je waarschijnlijk niet lang genoeg nagedacht.
Eigenlijk vinden we dat alle vervelende mensen in de gevangenis zouden moeten zitten. Maar we zitten daar dan wel erg krap.
"Onkelinx vraagt gsm-verbod voor kinderen." Wat kan ze nog verbieden? Humor misschien? Je hebt er een verbod bij, en er verandert niets.
Niets is eenvoudiger dan het debat van morgen voorspellen. Het gaat altijd over wat vandaag "onbespreekbaar" heet te zijn.
Wie te gemakkelijk verontwaardigd is, verleert het aandachtige kijken.
Wat Federico Lombardi ook zegt, kardinalen hoeven niet aan conclaaf deel te nemen bij "ernstig beletsel". Niet enkel als zij ziek zijn.
Psychiatrie vergt aandacht en nuance. Terwijl onze tijd om oplossingen schreeuwt, desnoods verkeerde.
Renaat Landuyt wil plotseling objectiviteit van strafonderzoek controleren. De media bepalen de agenda van onze steekvlampolitici.
"Onkelinx laat evenwicht begroting varen." Of: laat de volgende generatie de crisis betalen.
Wees blij wanneer je geen lof oogst. Het betekent dat je nog niet gestorven bent.
De meest rabiate kritiek op de kerk komt doorgaans van wie er nooit in geslaagd is haar helemaal te verlaten.
"Paus treedt af wegens geheim seksschandaal." Ik vrees dat de media hem overschatten.
Als alleen kardinalen zonder zonden aan het conclaaf mogen deelnemen, zal de Heilige Geest er heel eenzaam zijn.
"Openbaar vervoer verstoord door betoging vakbonden." Sociaal zijn betekent: mensen aan de rand van de weg in de kou laten staan.
De media blijven de apostolische constitutie over de pauskeuze onterecht een "grondwet" noemen. Hopeloos. Laten we er een glas op drinken.
Wie hardop zegt dat hij sociaal voelend is, bekent tegelijk dat zonder deze mededeling niemand het zou merken.
Graaf Lippens was zijn handen in onschuld. Hij was bij Fortis enkel voorzitter van de Raad van Bestuur. Pijnlijk gebrek aan morele moed.
Sommigen zouden graag willen dat alle katholieken over euthanasie heel dogmatisch denken. Ik moet hen helaas teleurstellen.
CD&V terughoudend over euthanasie? Integendeel, onbevooroordeeld luisterend naar experts. Klaar voor echt en diep debat over levenseinde.
Wie van zichzelf vindt dat hij beter moet communiceren, gaat er helaas van uit dat hij gelijk heeft.
Euthanasie in de senaat. De waardige dood. Maar kan de dood ooit waardig zijn? Blijft zij niet wreed? Zoeken wij geen valse zekerheid?
Als politici zich pas uitspreken over ernstige maatschappelijke problemen na diep te hebben nagedacht, zal de stilte oorverdovend zijn.
Het gebeurt steeds minder, maar nu en dan ontmoet je nog een liberaal die van de vrijheid houdt.
Iets niet mogen denken, kan nooit een eindterm in het onderwijs zijn.
Wie fouten durft toe te geven, kan geloofwaardiger uitleggen wat hij niet fout heeft gedaan.
Het ongemak van politici die spreken over moraal. Gauw wat zachte woorden zoeken in vrouwenbladen.
Wie wordt verplicht om tolerant te zijn, maakt weinig kans om het ooit te worden.
"Maak van diversiteit een schoolvak." Ideologisch gekleurde vakken zijn contraproductief. Leer jongeren gewoon helder denken.
Macht corrumpeert. Machteloosheid maakt cynisch. Is er eigenlijk iets tussenin?
"Verdachte van dodelijke afpersing vrij door lacune in de wet." Een wetswijziging voor de toekomst kan, straffen ondanks een lacune nooit.
"Voor de zomer moet pesten in de strafwet staan." Strafwetten zonder straffen zijn gevaarlijke symbolen die vervreemden van de politiek.
De grenzen van de menselijkheid. Aidsremmers zijn geen kwestie van "papieren".
"Egypte perkt alcohol in." De verwoestende plicht om deugdzaam te leven. Het onvermogen om vrij te zijn.
De ongenuanceerde paushater is zoals de gewezen alcoholist die drankzucht streng veroordeelt en heimelijk naar een glaasje hunkert.
Wie paus wil worden moet zeggen dat hij het niet wil worden, al is het niet uitgesloten dat hij de waarheid spreekt.
Om in Vlaanderen ernstig te worden genomen, helpt het geen enkele zin voor humor te hebben.
Hans Küng bepleit leeftijdsgrens voor de paus. Ouderen die willen werken krijgen het steeds moeilijker op de arbeidsmarkt.
Het politieke schouwtoneel laat pijnlijk zien hoe vlug en achteloos mensen worden wie ze in hun jeugd nooit hadden willen zijn.
"Dutroux wil garagist of loodgieter worden." Alsof hij als schoolverlater een beroep moet kiezen. Waarom geen coiffeur in Knokke?
We lezen nu al in de kranten wie in 2014 minister-president zal worden en met welke coalitie. Gelukkig is er nog de pauskeuze.
Politiek gaat over de mensen. Vooral over de mensen die aan politiek doen.
Ford Genk-directie gegijzeld. Wie mensen hun vrijheid ontneemt, heeft altijd ongelijk, ook al had hij voordien gelijk.
Wie intellectueel wil scoren en geen ideeën heeft, hoeft hen alleen maar ingewikkeld te formuleren.
Vandaag zes uur les gegeven over kerkelijk recht. Geen eindtermen, geen papierwinkel, geen powerpoint. Onderwijs als spel voor de geest.
Het ergste van de ACW-tragedie is dat ze cynici de kans geeft elke vorm van sociaal engagement als verborgen eigenbelang te beschouwen.
De strijd tussen Antwerpen en Gent. Tonen de steden het Vlaamse tweepartijen-landschap van morgen?
Wie wordt paus? Ik gok op een ongelovige curiekardinaal met een vriendelijk karakter.
Met de automobielsector gaat het slecht. Maar we bouwen drie nieuwe gevangenissen. Ondernemen is innoveren.
Etienne Vermeersch ontkent conservatief te zijn. Alsof levenslang mordicus progressief willen blijven geen vorm van conservatisme is.
Verontrustend. Steeds meer gedetineerden zitten straf voor de volle duur uit. Daarna belanden ze onvoorbereid in de samenleving.
Alle mensen mogen vrij hun mening uiten en hun godsdienst belijden, zolang zij zeggen wat wij denken en geloven wat wij waarheid achten.
"Allochtonen" zijn geen homogene groep. Maar "vrouwen" ook niet. En "mannen" evenmin, dat ervaar ik elke dag.
"Gent schrapt het woord allochtoon." Het woord is enkel de buitenkant van de gedachte.
"Schadelijk" was inderdaad het juiste woord. Voor het overige ben ik benieuwd naar het antwoord.
Graag een lijst van alle groepen die volgens Staatsveiligheid "gevaarlijk" zijnen waarom. Opus Dei? Loge?
Helaas druist "sektewetgeving" in tegen godsdienstvrijheid, privacy en de beginselen van de liberale rechtsstaat. Dat kan beter.
Staatsveiligheid hoeft niet te verdwijnen, maar moet zich op haar kerntaken toespitsen. Niet op "gevaarlijke" sekten of politieke partijen.
